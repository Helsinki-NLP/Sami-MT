Vaikko goas sáhttá vaikko mii dáhpáhuvvat.
Ale vajálduhte suddjet iežat hiv, hepatit B, gonorrea ja ieža
seksuálalaččat njommodávddaid go leat olgoriikkas.
Váldde álo mielde iežat kondomaid reaissus. Sáhttá leahkit váttis
Ovttasbargu eaktodáhtolaš organisašuvnnaiguin
Bures boahtin jietnačájáhussii !
Dát čájáhus muitala kveanaid historjjá ja árgabeaivvi birra.
Álggus don oahpat muhtun sáni kveanagillii: Hyvvää päivää. Čájáhusa eará jienat muitalit kveanaid árbevieruid, birgejumi ja eallima birra.
Máŋgii gohčodit kveanaid " jávohis álbmogin ".
Danin dán jietnačájáhusas kveanat ieža muitalit iežaset eallima ja historjjá birra.
Bissojoga Feastasáles lea buorre akustihkka, ja dat leage okta dain buoremus konsertasáliin olles Davvikalohtas.
Leanastivra bargá vai leana divrras šattut, eallit ja luonddubirrasat galget seailluhuvvot.
Dat mearkkaša ahte ee. inventeret šlájaid ja luonddubirrasiid, geahččalit lobiid doaimmain mat sáhttet váikkuhit luonddubirrasii sihke cegget ja dikšut luonddureserváhta.
Luonddureser-váhtta ja luonddupárkkat leat dárkkuhuvvon olgoleahkimii ja luonddunávddašeapmái.
Leanastivrras lea vástu leana elliidsuodjaleamis.
Mii bargat ovdaeastademiin vai eallit galget veadjit bures.
Mii sáhttit mearridit elliid áittardeamis jus dat sorbmanit dehe gieldit olbmo atnimis elliid dehe dihto eallišlája.
Elliidsuodjalanlágas leat vuđolaš mearrádusat got eallit galget dikšojuvvot ja suodjaluvvot buozasvuođa ja dárbbatmeahttun gilláma vuostá.
Leanastivra dahká elliidsuodjalankontrollaid birra leana.
Jus ealli gieđahallojuvvo heajuid mii sáhttit mearridit ahte dat galgá áittarduvvot.
Jus don eahpidat ahte ealli healbadit don galggat váldit aktavuođa Leanastivrii.
Leanastivrras lea vástu ahte guolleealáhus ja friddjaáiggeguolásteapmi ovdána guovllus.
Ođđasit luovvan dehe seailluhan dihte ealas guollenáli Leanastivra dorjo sierra guolledikšunprošeavttaid.
Mii bargat maid buriid guolástanvejolašvuođaid buorrin háhkamin guolledikšunguovlluid.
Leanastivra galgá oaidnit ahte guolásteami muddemat váldet vuhtii báikkálaš beroštumi.
Leanastivra lea vástus luovvat, dikšut ja hálddašit luonddu- ja kulturreserváhta, našunálapárkkaid ja vájaldangeainnuid duoddaris.
Gávdnojit máŋga vuogi suddjet luonddu.
Dat lea stuorit oktilaš oassi dihto eanadatdiippas mii suddjejuvvo dan lunddolaš hámis.
Dat sáhttá ráhkaduvvot seailluhan dihte biologalaš máŋggalágánvuođa, árvvolaš luonddubirrasiid dehe gohcit guovllu dárbbu friddjaáiggeeallimii.
Leanstivra bargá vai leanas galgá leahkit rikkis friddjaáiggeeallin ja ahte luondu galgá leahkit rabas buohkaide.
Juohkeolbmovuoigatvuohta lea vuoimmis maid luonddureserváhtain, muhto sáhttá dihto dáhpáhusain leahkit ráddjejuvvon.
Leanastivra bargá vai leana divrras šattut ja eallit galget seailluhuvvot.
Mii váldit sadjosii doaibmabidjoprográmmaid uhkiduvvon ealli- ja šaddošlájaid suddjemii.
Jus muhtin šlája lea ráfáiduhtton don it oaččo čoaggit dehe vahágahttit šattu dehe ealli.
Máŋgga šlája dáfus lea gildojuvvon vahágahttit daid eallinbirrasa.
Bivdolágas namuhuvvo ahte buot meahci vallji, dasa gullojit maid daid monit ja beasit, leat ráfáiduhtton.
Dat mearkkaša ahte meahci valji ožžo beare bivdit meahcástanlágaásaheami jelgii.
Ruoŧas dálloeaiggádis lea dábálaččat riekti bivdit dan eatnamis mii gullo dállui.
Dihto áitojuvvon dehe hárvenaš eallišlájat leat goit dan prinsihpa olggobealde.
Leanastivra informere bivdiid ja eanaeaiggádiid, registrere bivdoguovlluid, juohká liseanssaid sihke čohkke ja ovttastahttá báhčinstatistihka.
Mis huolahit maid áššiin mat guoskkahit suodjalusbivddu eastalan dihte meahccevalljivahágiid.
Leanastivrras lea vástu leana stuora meahcielliid hálddašeamis.
Ulbmilin lea ahte eallit galget leahkit ealas náliin, seamma áigge mii háliidit uhcidit daid problemaid maid dat sáhttet dagahit.
Stuora meahcielliide gullojit bierdna, návdi, albbas, geatki ja goaskin.
Dan lassin mii gieđahallat meahcieallivahátáššiid maid meahcieallit leat dagahan.
Leanastivra mudde ja čuovvu bievlaeananvuodjima meahcis sihke muohtaskohter ja čáhceskohter-trafihka.
Dárkkuhus lea ahte mohtortrafihka ii galgga ráfehuhttit dehe vahágahttit eatnamiid, šattolaš-vuođa, olgoleahkineallima, elliid eallima, boazodoalu, eanandoalu dehe meahccedoalu.
Meahcce-vuodjin bievlan lea gildojuvvon olles Ruoŧas.
Muohtaskohtera oažžu vuodjit beare eatnamiin gos lea valjit muohta.
Dihto guovlluin, erenomážiid duoddaris, skohtertrafihka lea muddejuvvon skohter-gieldduin skohtergeinnodagaid olggobealde.
Čáhceskohtera oažžu vuodjit beare almmolaš vuodjin-geainnuid mielde ja guovlluin maid Leanastivra lea dohkkehan.
Mii váldit mielanis vuostá du oainnuid ju gávnnat feaillaid dán siiddus.
Du čilgehus sáddejuvvo siidovásttolaš doaimmaheaddjái.
Biepma sisa vulobeale kooda vai sáhtát sáddet čilgehusa
Ráđđehus ovdanbuvttii njukčamánus 2009 ođđa
unnitlogopolitihkalaš strategiija proposišuvnnas Från
strategiija nášuvnnalaš unnitloguid váras) (prop.
Strategiija sisdoallá máŋga rievdadusa
nannen dihte daid nášuvnnalaš unnitloguid vuoigatvuođaid ja
alidit gudneáŋgirvuođa got unnitlogopolitihkka galgá
galgá čađahuvvot 2010 rájis.
šaddá dalle sullii 80 miljovnna ruvnna. Riikabeaivi lea
geassemánu 10 b. 2009 dohkkehan proposišuvnna.
politihkkarsuorgin jagi 2000 dan oktavuođas go
Ruoŧŧa dohkkehii Eurohpáráđi
unnitloguid ja dan eurohpalaš julggaštusa
nášuvnnalaš unnitloguide, nannet sin
vejolašvuođaid váikkuhit ja doarjut historjjálaš
unnitloguid vai ellet viidáseappot ja seilot. Ruoŧa
sámit, ruoŧelašsuopmelaččat ja
Vásáhusat vuosehit ahte unnitlogopolitihkalaš
Eurohpáráđđi lea iežas dárkkisteamis ruoŧa
sisdoallá danin bijuid ahte:
• sihkkarastit ahte čuovvot Eurohpáráđi unnilogokonvenšuvnnaid buorebut
• eastit vealaheami ja hearkkesvuođa daid nášuvnnalaš unnitloguide
• nannet nášuvnnalaš unnitloguid iešfámu ja váikkuhanfámu ja
• ovddit seailluheami nášuvnnalaš unnitlogogielain.
Ođđa láhka nášuvnnalaš unnitloguid ja
2009:724) galgá leat
sadjin dálá lágaid rievtti geavahit sámegiela,
ahte muhtin unnitlogovuoigatvuođat galget
Dán ođđa láhkii gullet visot
vihtta nášuvnnalaš unnitlogut.
geatnegasvuohta dieđihit nášuvnnalaš unnitloguide
iežaset vuoigatvuođaid birra ođđa lága jelgii.
dego mánáid ovdáneapmi kultuvrralaš identitehtas
sámegiela, suomagiela ja meänkiela gieža gielddain
Norrbottenis – nu gohččoduvvon hálddahusguovllut
– viiddiduvvot geográfalaččat vai guoská eanet
Dat mearkkaša ahte eanet oktasaččat
sáhttet geavahit suomagiela dahje sámegiela
eiseváldi oktavuođain ja eanet ožžot rievtti
dahje oassin suomagillii dahje sámegillii.
Hálddahusguovlu suomagillii viiddiduvvo 18 ođđa
gullet hálddahusguvlui leat Jiellevárri, Haparanda, Giron, Bájil och Badjeduortnus.
hálddahusguvlui leat Árjjátluovvi, Jiellevárri,
Hálddahusguovlu meänkilli ii stuoru. Guovlu
Daid gielddaide geasa guoská ožžot stáhtadoarjaga
daid lassegoluide mat dát ođđa njuolggadusat
oažžut vejolašvuođa searvat iešdáhtolaččat
hálddahusguvlui ja de ožžot rievtti stáhtadoarjagii.
Dakkár iešdáhtolaš searvama birra Ráđđehus
mearrida maŋŋil go gielda gii háliida searvat lea
Oktasaččain lea vuoigatvuohta geavahit suomagiela
ja meänkiela ja sámegiela oktavuođaiguin
eiseválddiiguin, jus ášši sáhttá gieđahallot bargiin
Oktasaččat galget
meänkillii ja sámegillii, jus gielddas leat bargit
giellamáhtuiguin. Hálddahuseiseválddit galget
danin bargat dohko ahte gávdnojit bargit
gos lea dárbu oktavuođaiguin eiseválddiiguin dahje
divššudettiin boarrásiid olbmuid. Dát mearkkaša
ahte sosiálabálvalusláhka rievdaduvvo.
Oktasaččain lea álo vuoigatvuohta geavahit
suomagiela ja sámegiela iežas čálalaš
oktavuođaiguin Riikabeaivvi áššeolbmuiguin,
Skatteverketiin, ja Vealahanáššeolbmáin áššiin gos
ovttaskas olmmoš lea áššáigullevaš dahje
Eurohpáráđi unnitlogokonvenšuvnnaid čuovvumat
dárbbašit buoriduvvot dan ládje ahte eiseválddiid
ovddasvástádus čielgá.
leanas ja Sámediggi ožžot danin ovddasvástádusa
čuovvulit man láhkái unnitlogopolitihkka
čađahuvvo. Dát eiseválddit galget maid
ráđđehallama, diehtojuohkima ja sullásaš
doaimmaid bokte veahkehit iežá
hálddahuseiseválddiid lága čađaheamis ja
viiddideami hálddahusguovlluin.
Leanastivra Stockholmma leanas ja Sámediggi
ožžot bargun čađahit bijuid mat lasihit máhtuid ja
dihtomielalašvuođa nášuvnnalaš unnitloguid birra
ja Ruoŧa álbmotrievttalaš geatnegasvuođaid birra.
ovddasvástádusa ovtta ruovttosiidui mii guoská
Sámediggi galgá boahtteáiggis mearridit ulbmiliid –
ja ii dušše jođihit – sámi giellabargui.
nášuvnnalaš giellapolitihkkii, muhto
ovddasvástádus hábmet ulbmiliid dan siskit sámi
Lea dárbu ahte vealahanáššeolmmái
gaskkas joatkášuvvá.
Dat ođđa vealahanláhka (SFS
vuoigatvuođaide ja vejolašvuođaide nášuvnnalaš
unnitloguide, o.m.d. lasihit máhtuid vealahanáššiid
birra daid joavkkuin. LASSÁNAN VÁIHKKUHANFÁPMU Lea dárbu nannet nášuvnnalaš unnitloguid iešfámu
ja váikkuhanfápmu vai Ruoŧŧa buorebut galgá
sáhttit ceavzit geatnegasvuođaid mat gullet
váikkuhanfápmui daid nášuvnnalaš unnitloguide lea
Nášuvnnalaš unnitloguid vuoigatvuohta
váikkuhanfápmui muddejuvvojit nášuvnnalaš lágas
vejolašvuođa ovttasráđđedállat guovllulaš dásis,
danin go das váldot ollu mearrádusat mat gusket
ovddastit nášuvnnalaš unnitloguid lassána maid
vuoruhit nášuvnnalaš unnitloguid eavttuid ráhkadit
Nášuvnnalaš unnitlogogielaid boahtteáigi ruoŧas lea
oarjánsámegiella, lea sakka uhkkiduvvon.
ealáskahttá nášuvnnalaš unnitlogogielaid leat
Ealáskahttit giela mearkkaša ahte
bidjá johtui dakkár doaibmabijuid mat dagahit ahte
áittarduvvon giella fas álgá ealáskit ja eanet olbmot
Earret go dát doaibmabijut mat álggahuvvojit
geahpidan dihte oktasaččaid vejolašvuođaid
geavahit unnitlogogielaid oktavuođain
eiseválddiiguin de galget maid guokte
Luvlieluspies ja Deardnas. Sámediggi šaddá
váldoolmmái daid giellaguovddážiidda mat galget
jođihit doaimma olggosguvlui sámegielgeavaheapmi
Ráđđehus bidjá sierra návccaid bušeahttajagis
unnitlogogielaide. Ruhta galgá geavahuvvot bijuide
oktasaččaide ja galget juolluduvvot maŋŋil ohcama
dan eiseváldis maid ráđđehus mearrida.
erenomážit meänkieli boahtá vuoruhuvvot. Vai
2010 rájis vuođđoskuvllas gielddain.
mearkkaša ahte oahppit sáhttet oažžut oahpahusa
sámi sisdoaluin ja oahpahusa sámegielas eanet go
Báikenamat unnitlogogielain lea árvvolaš oassi
kulturárbbis mii dárbbašuvvo doaimmalaččat
kulturárbi gártá oidnosii Vägverket ožžo bargun
lasihit iežaset barggu bidjat unnitlogobáikenamaid
Stáhtalaš ja gielddalaš eiseválddit galget
maid geavahuvvot dego namat boasttabáikkiide.
ja proposišuvdna 2008/09:158 gávdno ráđđehusa
Proposišuvnna sáhttá maid oastit Riikabeaivvi
Ráđđehusa ulbmil unnitlogupolitiikkain lea addit suoji našuvnnalaš unnitloguide, nannet sin vejolašvuođaid váikkuheapmái ja doarjut historjjálaš unnitlogugielaid vai bissot ealligiellan.
Ruoŧŧa lea álu leamas máŋggagielat ja máŋggakultuvrralaš.
Sápmelaččat, suopmelaččat, durdnosleagilaččat, romerat ja judalaččat leat gávdnon riikkas hirbmat guhkes áiggi.
Sin gielat ja kultuvrrat leat oasit ruoŧa servodagas ja min oktasaš kulturárbi.
Sis galget leat seamma máŧolašvuođat go iežáin oassálastit servodateallimis.
heivvolaš vuogi mielde juohkit dieđuid našuvnnalaš unnitloguide sin rivttiid birra dán lága mielde.
SÁMIT: Leat sullii 20 000–35 000 sámi Ruoŧas geat
ságastit sierra sámigielat varietehtaid.
Našuvnnalaš unnitloguid máŧolašvuođat váikkuheapmái ja oassálastimii galgá nannet, earret iežá galget eiseválddit ráđđidit singuin.
Unnitlogut galget duođain beassat váikkuhit jearaldagain mat gusket sidjiide.
Giellalágas (2009:600) almmuhuvvo ahte
stáhtas ja gielddain lea sierra ovddasvástádus suddjet ja ovddidit našuvnnalaš unnitlog
RUOŦASUOPMELAČČAT::Leat sullii 450 000–600 000 ruoŧasuopmelačča Ruoŧas.
Unnitlogugiella gohčoduvvo me-änkielin.
Našuvnnalaš unnitloguid gielat ja kultuvrrat galget suddjejuvvot ja ovddiduvvot.
Olmmoš gii gullo našuvnnalaš unnitlohkui galgá sáhttit oahppat ja geavahit eatnigielas ja ovddidit iežas kultuvrralaš iešdovddu.
Našuvnnalaš unnitlogugielat galget leat ealligiellan Ruoŧas.
Hálddahuseiseválddit galget addit našuvnnalaš unnitloguide vejolašvuođa váikkuheapmái jearaldagain mat gusket sidjiide
JUDALAČČAT: Leat sullii 20 000–25 000 judalaččat geat orrot Ruoŧas.
Eanandoallu ja dáloguovlu - Länsstyrelsen Skåne
Eanandoallu ja dáloguovlu
Leanastivra bargá vai EU ja Ruoŧa eanandoallopolitihkka ja dálonguovlopolitihkka bohtet vuoibmái regionála dásis.
Dat mearkkaša ahte eanandoallu galgá šaddat gilvalanfámolaš ja guhkes áigái bissovaš seamma áigge go ekologalaš gilvin lassána ja árvvolaš luonddu- ja kulturguovllut seailluhuvvojit.
Ealli dálonguovlu mearkkaša maid ahte leat leahkime molssaevttolaš doaimmat, buorre bálvalus ja geasuhahtti orrunbirrasat.
Mii bearráigeahččat ahte elliidstállat devdet gáibádusaid buori elliidbirrasis.
Leanastivra ja Eanandoallohálddahus dárkkistit dan máŋgga muttus.
Mii addit maid lobiid eará doaimmaide mat gusket elliid ovdamearkka dihte beanabeaiveruovttuide ja riidenskuvllaide.
Mii geavahit buorrin juohke guovllu erenomáš eavttuid ja váikkuhit dan geažil dálonguovllu buori ovdáneapmái.
Dálonguovloprográmma lea EU- prográmma mii addá dálonguovllu áktoriidda ja agoartaváldiide vejolašvuođa ohcat veahkeruđa álggahit ja viiddidit fitnodaga, muhto maid loktet fitnodagaid gelbbolašvuođa.
Leanastivra bargá seailluhan dihte leana eanadoalloealáhusa.
Ealas eanadoallu lea eaktu rabas gilvindálonguvlui ja ealli dálonguvlui.
Min váldobargun lea váikkuhit bissovaš, beaktilis ja birasustitlaš eanadollui Ruoŧa ja EU eanadoallopolitihka bakte.
Dát mearkkaša ahte mii addit informašuvnna ja ráđiid leana eanadolliide.
Mii váldit maid vuostá ohcamušaid EU- doarjagiin, gieđahallat áššiid, bearráigeahččat ja váldit mearrádusaid EU-njuolggadusčállosiid mielde.
Leanastivra bargá ovttas gielddaiguin hábmen dihte buriid vejolašvuođaid servodagas leana riikkavuložiidda- sihke priváhtaolbmuide ahte fitnodatolbmuide.
Buohkaide galgá seamma eavttuiguin fállojuvvot eallinbiras gos lea dorvvolaš, eaŋkil ja sihkkar bargat, orrut ja eallit.
Bargu seamma vuoigatvuođaide ja vejolašvuođaide galgá oidnot leanastivrra organisašuvnnas ja doaimmas.
Vealahanlága jelgii lea gildojuvvon vealahit olbmuid sin sohkabeali, etnalaš gullevašvuođa, oskku dehe eará oskkuipmárdusa, seksuálalaš mieđisvuođa, rámbiivuođa, agi, sohkabealmeaddileaddji identitehta dehe sohkabealmeaddileaddji olggosbuktima.
Leanastivrras lea bargun doarjut gielddaid ja stáhtalaš doaimmaid ja eará báikkálaš áktoriid barggus dahkamiin sin doaimmaid dásseárvosažžan.
Ruoŧa leanastivrrat barget eastalan dihte dievdduid veahkaválddi nissoniid vuostá ja prostitušuvnna vuostá ja olmmošgávppi vuostá seksuála dárkkuhusas doarjumiin eastalan doaimmaid ja nannemiin ovttasbarggu virgegotti ja ideálalaš organisašuvnnaid gaskkan.
Nášuvnnalaš minoritehtat
Stockholmma leana leanastivrras ja Sámedikkis lea oaivevástu buohtalastit ja čuovvut mot Ruoŧa minoritehtapolitihkka čađahuvvo riikkas.
Minoritehtapolitihkka siskkilda jearaldagaid suojis ja doarjagis nášuvnnalaš minoritehtaide ja sin gielaide.
Ruoŧa vihtta nášuvnnalaš minoritehta leat juvddálaččat, romerat, sámit (mat leat álgoálbmot), ruoŧasuopmelaččat ja duortnuslaččat.
Nášuvnnalaš minoritehtagielat leat jiddi, romána chib, sámegiella, suomagiella ja meänkieli.
Leanastivrras lea bargun luovvat vejolašvuođaid servodagas nu ahte olles álbmot sáhttá oažžut buori dearvvašvuođa seamma eavttuiguin.
Álbmotdearvvašvuođas lea jearaldat olbmuid iežas válljemiin ja dábiin muhto maid dakkáriin go olgobirrasiin ja demokráhtalaš vuoigatvuođain servodagas.
Mii bargat erenomážiid surggiin dego dásseárvu, integrašuvdna, biras, orrunplánen, sosiála eavttut, vealahan-vuosttilteapmi sihke alkohola- ja gárrenmirko guoskevaš jearaldagaiguin.
Ollislaš ulbmil integrašuvdnapolitihkas lea seamma vuoigatvuođat, geatnegasvuođat ja vejolašvuođat buohkaide, beroškeahttá etnalaš ja kultuvrralaš duogážis.
Leanastivra galgá ovddidit ovttasbarggu sierra áktoriid gaskkan ja bargat dan buorrin ahte leanas lea buorre válmmasvuohta ja návccat easkasisafárren sirdolaččaid ja eará dorvodárbbašeddjiid vuostáváldima váste.
Leanastivra lea báikkálaš válgaeiseváldi.
Dat mearkkaša ahte mii vástidit almmolaš válggaid, válggaid Europarlamentii válbmemis ja čađaheamis sihke ráđđeaddimis nášuvnnalaš álbmotjienasteamis.
Ovdal válggaid Leanastivra mearrida earet eará makkár juohku lea válgabiriin ja válgaguovlluin ja váldá vuostá almmuhemiid kandidáhtain geat galget leahkit bellodagaid válgalisttuin.
Válgaija sierra válgaguovllut raporterejit jietnabohtosiiddiset Leanastivrii.
Kriisa áigge dehe alimus válmmasvuođa áigge Leanastivra galgá doarjut ja bálddalastit eiseválddiid, organisašuvnnaid ja servodatdehálaš fitnodagaid leanas.
Mis lea maid vástu ahte informašuvdna kriisas buohtastahttojuvvo ja olaha álbmoga ja mediaid.
Jus lihkohisvuohta dehe nuoskkideapmi dáhpáhuvvá atomafápmorusttegis lea buot leanastivrrain gádjunbálvalusvástu iežas leanas ja Uppsala, Kalmára ja Hallandda leanain lea dasa lassin lasiduvvon válmmasvuođadoaimmat.
Bearráigeahččan ja lobit
Máŋggain surggiin Leanastivra mieđiha lobiid ja bearráigeahččá ahte olbmuid dearvvašvuohta ja vuoigatvuođat eai healbaduvvo.
Leanastivra vállje ovddasolbmá gii galgá dárkkistit searvegottiid ja gohcit ahte dat geat eai gullo Ruoŧa girkui maid ožžot hávdádeami vugiin mii heive sidjiide.
Mii sáhttit maid addit lobi botkkuhit jápmán olbmo gunaid.
Leanastivra sáhttá sállet du vurket ruđaid sierra kontui.
Dat mearkkaša ahte mii sáhttit váldit vuostá ja seailluhit ruđaid maid don galggat máksit soapmásii.
Dat sáhttá ovdamearkka dihte dáhpáhuvvat jus dus láigolažžan lea riidu láigoaddiin dehe jus dus lea ruhtavealgi itge dieđe geasa don galggat máksit dan.
Du vealgi navdojuvvo dalle leat máksojuvvon áiggil jus dihto eavttut lága jelgii leat devdojuvvon.
Leanastivra sáhttá addit lobi kámergoziheapmái mii mearkkaša ahte kámerat govvejit guovllus gos dábálaš olbmot lihkket.
Borramušgálvobearráigeahčču
Primárabuvttadeapmi lea vuosttaš lávki borramušgálvogehtegis ja siskkilda earet eará bierggu, mielkki, gortni, roavvafuođu buvttadeami, fuođđoseaguhusa válbmema sihke fuođu ja borramušgálvvu fievrrideami.
Mii dárkkistit maid ahte gielddain lea buorre bajilgeahčču dain, geat buvttadit ja vuvdet biepmu, lea nuogis buorre máhttu ja lokálat čađahit dan.
Jus don leat barggus fitnodagas mii reastaluvvá du suddje bálkádáhkádusláhka.
Leanastivrras lea vástu máksit luovosdadjanbálkká bargiide leana fitnodagain mat reastaluvvot dehe čađahit fitnodatođđasit hábmema.
Riikkavulošvuohta
Leanastivra váldá vuostá almmuhusa ruoŧa riikkavulošvuođas dus gii lea riikkavuloš Danmárkkus, Suomas, Norggas dehe Islánddas.
Almmuheapmi lea eaŋkilaston vuohki ohcat riikkavulošvuođa.
Jus leat eará riikka riikkavuloš go dáin galggat jorgasit Sisafárrenhálddahusa (Migrationsverket) beallái.
Jus don juoga siva dihte leat massán riikkavulošvuođa don sáhtát dihto dáhpáhusain oažžut dan ruovttoluotta almmuhemiin Leanastivrii.
Leanastivra namuha nu gohčoduvvon notarius publicus.
Namma lea latiinnagillii ja mearkkaša sullii “ almmolaš čálli ”.
Notarius publicus galgá earet eará veahkehit olbmuid duođaštit vuolláičállimiid, kopiijaid, jorgalusaid ja eará dieđuid doaimmain, leahkit mielde duođašteaddjin go seilejuvvo dehe seaila čuvkejuvvo dehe kontrolleret vuorbegeassimiid.
Jus leat vuollái 18 jagi dehe jus don háliidat náitalit soapmásiin gii lea vuollái 18 don dárbbahat lobi Leanastivrras vai beasat náitalit.
Olbmot geain lea váttis fuolahit iežas ekonomiija buozanvuođa, agi, dehe eará siva dihte sáhttet oažžut veahki oskojuvvon olbmás dehe fuolaheaddjis.
Juohke gielddas galgá leahkit bajilhovdejeaddji dehe bajilhovdenráđđi mii gohcá ahte gieldda buorit olbmát dehe fuolaheaddjit fuolahit barggus.
Leanastivra dahká dárkkistemiid bajilhovdejeaddji luhtte dássedis gaskkaid dehe dárkkista bajilhovdejeaddji ovdamearkka dihte olbmuid almmuheami geažil.
Mii bálddalastit birasbarggu, informeret ja biđget dieđu sihke bargat birasulbmiliin, birasbajilgeahčuin ja čáhcehálddahusain.
Riikkabeaivvit leat mearridan čohkkejuvvon biraspolitihkas bistevaš Ruoŧa váste.
Ráddjejuvvon birasváikkuheapmi
Ii mangelágán liiggáššaddan
Buorre kvaliteahtta vuođđočázis
Mearra balánssas sihke ealas riddu ja suologuovlu
Válljugas duottarbiras
Dearvvašvuođasuodji
Leanastivra bargá áican, eastalan ja jávkadan dihte dearvvašvuođaváraid birrasis, sihke olgun ahte siste.
Dearvvašvuođasuodji galgá eastit olbmuid buohccámis.
Mii geahččat earet eará ruoja, sparkasa, áibmonuoskkidemiid ja suonjardeami.
Leanastivrra bargui gullo maid buohtastahttit ja čuovvut gielddaid doaimmaid dearvvašvuođasuodjesuorggis sihke addit gielddaide ráđiid.
Leanastivra buohtastahttá báikkálaš barggu unnidemiin šaddoviessogássabázahusaid.
Leanastivra lea ovttas leana gielddaiguin, eiseválddiiguin ja fitnodateallimiin gárvvistan klimáhtta- ja energiijastrategiija mii vuoseha mot mii galgat nákcet joksat klimáhttaulbmiliid ja energiijanuppástuhttima.
Leanastivra buohtastahttá birasbearráigeahču leanas.
Dutkan ja botkkakeahtes birrasa dili čuovvun lea dehálaš oassi min birasbarggus.
Bohtosat geavahuvvojit earet eará čuovvut barggu birasulbmila ektui muhto maid áican dihte ođđa birasáitagiid.
Bajilgeahčču lea guhkesáigásaš daningo dávjá dárbbahuvvo mihtideamit guhkit áigodagaid oaidnin dihte leago rievdama sivvan olmmošlaš váikkuhus vai lunddolaš variašuvdna.
Čáhcevárit fertejit suodjaluvvot vai mii galgat oažžut guhkesáigásaš ja sihkkar čáhcefuolaheami.
Ruoŧŧa lea juhkkojuvvon viđa čáhceguvlui.
Okta leanastivra juohke guovllus lea namuhuvvon čáhceeiseváldin mas lea vástu hálddašit čáhcebirrasa kvalitehta guovllus.
Doaimmat ja doaibmabijut mat váikkuhit čáhcái, nu gohčoduvvon čáhcedoaimma, dárbbahit dábálaččat lobi.
Ovdamearka čáhcedoaimmas lea fápmorusttet- ja dulvadanbuođut, sierra huksehusat čázis dego šalddit ja tunnelat, mođi coggan ja čáhceváldin ovdamearkka dihte juhkančáhcedárkkuhussii ja njuoskadeapmái.
Leanastivrras lea birasdutkansáttagoddi mii sáhttá addit lobi birasváralaš doibmii birasbálkka (miljöbalken) jelgii.
Ovdamearka birasváralaš doaimmain leat bajošgiehtaguššanlágádusat, leikkohagat, báberfabrihkat, bieggafápmorusttegat, liekkasrusttegat ja eará energiijalágádusat, sahenrusttegat, bázahuslágádusat, čáhcebohcciráidnenlágádusat, čievra- ja bákteváldinbáikkit sihke ruvkkit.
Juohke gielddas lea maid gielddalaš biraseiseváldi mii dikšu birasváralaš doaimma báikkálaš bearráigeahču.
Mii addit doarjaga ja ráđiid gielddalaš biraseiseválddiide sihke čuovvut ja veardidit sin doaimma.
Dan lassin Leanastivra dutká ovddit buolvvaid nuoskkidemiid eatnamis ja čázis ja bargá daid rádjamiiguin.
Ealáhuseallin ja searvvit
Leanastivra stimulere guovllu fitnodagaid ja servviid sierra ládje luovvan dihte bissovaš ekonomalaš ovdáneami ja lasihan dihte barggahusa.
Leanastivra movttiidahttá fitnodateallima bargat jearaldagaiguin mat guoskkahit dásseárvvu, birrasa ja integrašuvnna nanostan dihte bissovaš ovdáneami ja ovdánumi.
Mii ovttasbargat gielddaiguin, fitnodateallimiin ja eará organisašuvnnaiguin olahan dihte nášuvnnalaš ulbmiliid báikkálaš šaddanpolitihkas.
Sierra veahkeruđaid ja doarjagiid bakte Leanastivra veahkeha luovvat buori fitnodatklimáhta, buori infrastruktuvrra luottaid, kommunikašuvnnaid, oahpahusa ja dutkama hámiin ja kapitála oažžumiin.
Mii movttiidahttit maid fitnodateallima bargat jearaldagaiguin mat guoskkahit dásseárvvu, birrasa ja integrašuvnna nanostahttin dihte bissovaš ovdáneami ja ovdánumi.
Juohke jagi Leanstivra oažžu ruđa ráđđehusas mii galgá geavahuvvot sierra fitnodatdoarjagiidda.
Doarjagat galget veahkehit leana fitnodagaid oažžut guhkesáigásaš gánnáheami ja ovdánumi.
Mii sáhttit addit veahkeruđa earet eará investeremiidda, márkanastimii, innovašuvdnaovdáneapmái ja skuvlejupmái una ja gaskamahtosaš fitnodagain.
Dan lassin gávdno sierra doarjja gávppálaš bálvalussii dálonguovlluin, ovdamearkka dihte dálongávppiide ja bensiidnastašuvnnaide.
Gilvu stimulere servodaga resurssaid buoret geavaheapmái ja addá vejolašvuođa ođđa fitnodagaide beassat márkaniidda.
Leanastivra galgá lahka aktavuođain gilvalanlágádusain ovddidit beaktilis gilvohallama priváhta ja almmolaš doaimmain.
Mii galgat informeret gilvalanjearaldagain ja áicat mearkkaid go gilvalanmearrádusat eai čuvvojuvvo.
Váldde aktavuođa minguin jus eahpidat ahte muhtin fálaldataddi leat soabadan bidjat gilvaleami eret spealas.
Leanastivra sáhttá addit dutnje ekonomalaš doarjaga prošektii mii ovddida báikkálaš ovdamuni ja ovdáneami.
Don sáhtát ohcat prošeaktadoarjaga jus dus ovttas earáiguin lea idéa man dii háliidehpet čađahit prošeavttas.
Prošeakta galgá leahkit ođas, leahkit dábálaš doaimmaid olggobealde ja áigi galgá leat bures ráddjejuvvon.
Prošeavtta boađus galgá ávkkuhit máŋgasa.
Leanastivrras lea vástu vuosttildit ruhtabassama ja terrorismma ruhtadeami guorahallamiin fysalaš ja juridihkalaš olbmuid.
Terrorismaruhtadeapmi dárkkuha terrorismma ekonomalaš doarjuma njuolggo veahkeruđain dehe váldimiin vuostá ruđa ja váriid mat galget ruhtadit terrorismma.
Leanastivra lea bearráigeahččaneiseváldi daidda vuođđudusaide mat leat leanas ja mis lea vástu registreret daid.
Vuođđudus lea iehčanas opmodat mii hálddašuvvo mearriduvvon dárkkuhussii.
Stivrras dehe hovdejeaddjis lea vástu hálddašit ruđaid.
Leanastivrras lea dihtorvuođđu gos don sáhtát oaidnit mat vuođđudusat Ruoŧas leat, daid dárkkuhusat, oktavuođaolbmot jno..
Fáktafitnodat fákte giddodagaid, lágádusaid, dihto doaimmaid, almmolaš dilálašvuođaid dehe ovttaskas olbmo.
Buot fáktenfitnodagain ferte leahkit lohpi, nu gohčoduvvon Leanstivrra fápmudus.
Fápmudusa lassin mii galgat dohkkehit buot bargoveaga, maid daid geat eai leat fáktejeaddjit, ja addit lobi fitnodahkii geavahit fáktenbeatnagiid.
Leanastivra bargá eallinfámolaš guollenáli ja guhkes áigásaš ja bissovaš guolástanealáhusa buorrin.
Leanastivra dat addá lobi vuođđudit guolle-, reabbá- ja skálžogilvimii.
Mii sáhttit maid mieđihit veahkeruđa ámmátguolásteddjiide, geas lea liseansa ahte sii sáhttet njuorjonannet iežaset guolástanbiergasiid ja addit buhtadusa daid vahágiid ovddas maid njuorjjut dagahit sin biergasiidda ja sállašii.
Leanastivra juohká EU-doarjagiid investeremiidda ámmátguolásteamis, čáhcegilvimis, válmmastallanindustriijas, skuvlejumiin, ovddidanprošeavttain jno..
Mii sáhttit maid addit ráđiid ja ekonomalaš doarjaga daidda geat háliidit ovddidit, vuođđudit ja márkanastit turistaguolástanfitnodagaid.
Dat geas lea biilabiđgenfitnodat ferte leahkit dohkkehuvvon dan leanastivrras gos doaibma eanaš galgá jođihuvvot.
Mii dárkkistit ahte lágádus deavdá gieldda birasgáibádusa ja ahte das gii ohcá lea dat biggenlobit ja lobit mat dárbbahuvvojit.
Ruska biillaid sáhttá maid guođđit vuostáváldinbáikái, báikái man buvttadeaddjit leat válljen.
Biilabuvttadeaddjit galget almmuhit vuostáváldinbáikkiid Leanastivrii.
Pántabáŋku lea fitnodat mii lone ruđa dutnje pántta vuostá man guođát sisa.
Dat gii háliida jođihit pántabáŋkku dárbbaha dan leana Leanastivrra lobi gos doaibma jođihuvvo.
Pántabáŋku sáhttá dušše jođihit ruoŧŧelaš oasussearvi dehe vástideaddji olgoriikkalaš fitnodat EES-guovllus.
Veajuiduhttin, gilvalan ja čájehangilvvuid ordnemiidda dáistalanvalástallamiin gáibiduvvo erenomáš lohpi mii ohccojuvvo Örebro leana Leanastivrras.
Jus biŋgospealla dehe vuorbádeapmi galgá dollojuvvot leana máŋgga gielddas dat lea Leanastivra mii addá lobi.
Jus vuorbádeami ordne searvi mii dušše doaibmá ovtta gielddas dalle gielda addá lobi.
Hálddahusguovllut
Láhka nášuvnnalaš unnitloguid ja unnitlogugielaid birra lasiha hálddahusguovlluid golmma unnitlogugielaide – suomagiella, sámigiella ja meänkieli - gieža gielddas Norrbottena leanas 68 gildii Ruoŧas.
Meänkiele hálddahusguovllus leat suohkanat: Badje-Duortnus, Bájil, Gálat, Giron, Jiellevárre ja Haparanda.
Iežá suohkanat maid sáhttet eaktodáhtolaččat ohcat iežaset hálddahusguovllu suohkanin.
Ráđđehus mearrida áššis maŋŋilgo suohkan lea ohcan.
Ohcamuš galgá leat Ráđđehusguovddážis maŋemusat cuoŋománu 1. s beaivvi.
Hálddahusguovllut
Jahkásaččat Leanastivra máksá organisašuvdnadoarjagiid organisašuvnnaide mat ovddastit nášuvnnalaš unnitloguid juvddálaččaid, romálaččaid, ruoŧasuopmelaččaid ja duortnusleagihiid.
Doarjja njuolggadusaid oaidná láhkaásahusas (2005:765) nášuvnnalaš unnitloguid stáhtadoarjaga birra.
Geat sáhttet doarjaga ohcat ?
Organisašuvnnat mat sáhttet oažžut organisašuvdnadoarjaga lea riikaorganisašuvdna dahje riikaberošteaddji organisašuvdna mii
jođihit doaimmaid maid viggamuš lea nannet váikkuhanmáŧolašvuođaid nášuvnnalaš unnitlohkui, ovddidit iežas nášuvnnalaš unnitlogujoavkku iešdovddu, kultuvrra ja giela, vuosttildit vealaheami dahje juohkit máhtu iežas joavkku birra.
Láhka riikkalaš unniloguid birra
Stockholma Leanastivra ja Sámidiggi galgaba ovttas atnit fuola got láhka nášuvnnalaš unnitloguid ja unnitlogugielaid birra, mii doaibmagođii ođđajagemánu 1. s beaivvi 2010, čađahuvvo.
Leanastivra ja Sámidiggi galgaba juohke jagi árvvoštallat got láhka váldojuvvo vuhtii ja dieđihit dan čálalaččat ráđđehussii.
Leanastivra maid galgá ovttas Sámidikkiin ovttastuhttit ulbmiliid unnitlogupolitiikkalaš barggus riikka dásis.
Bargogohččumušas lea lassin Leanastivrii ja Sámidiggái juohkit stáhtadoarjagiid suohkaniidda ja leanadikkiide mat leat hálddahusguovlluin.
Láhka riikkalaš unniloguid birra - Länsstyrelsen i Stockholm
Láhka nášuvnnalaš unnitloguid ja unnitlogugielaid birra lea fámus ođđajagimánu 1. s beaivvis 2010.
Láhka duššada lágaid riekti geavahit sámi- ja suomagiela ja meänkieli hálddahuseiseválddiin ja duopmostuoluin.
Sámidiggelágas ja sosiálavirgelágas leat maid dahkkon rievdadusat.
Ruoŧa riikkaidgaskasaš geatnegahttimat dagahit ahte muhtin unnitlogu rievttit galget čađahuvvot olles riikkas.
Dat ođđa láhka (2009:724) salasta visot vihtta nášuvnnalaš unnitlogu.
almmolaš váldegottiin lea eareliiggánis ovddasvástádus suodjalit ja ovddidit riikkalaš unnitlogugielaid ja galget maid ovddidit unnitloguid máŧolašvuođaid seailluhit ja ovddidit iežaset kultuvrra Ruoŧas,
mánáid ovddideami kultuvrralaš iešdovddus ja iežas unnitlogugiela geavaheami galgá eareliiggánit doarjut,
Dasa lassin leat suoma-, sámi- ja meänkieli ságasteddjiin sierra vuoigatvuođat iešguđet hálddahusguovllus.
Dat vuoigatvuođat leat earret iežá:
ovttaskas olbmuin lea riekti ságastit ja čállit iežas giela oktavuođain eiseválddiiguin iežaset áššiin gos eiseváldi lea mearrideaddjin,
Eiseváldi sáhttá mearridit sierra áiggi ja báikki goas ja gos lea giellabálvalus,
hálddahuseiseválddit galget bargat dan ovddas ahte leat bargit geain lea máhttu unnitlogugielain,
suohkaniin lea eareliiggánis geatnegasvuohta fállat unnitlogugielat boarrásiid- ja mánáidfuolaheami jos soamis hálddahusguovllus dan sihtá.
Fálaldat sáhttá leat sámigielat olles- dahje oasseáigái.
Hálddahusguovllut
Olles bušeahtas maid ráđđehus juolluda unnitlogupolitiikka váras 2014, mii lea 97 miljovnna ruvnnu, juhkko 70 miljovnna ruvnnu stáhtadoarjjan suohkaniidda ja leanadikkiide.
Vuogas geavahanguovllut leat earret iežá:
gulaskuddan ja ráđđehallamat unnitloguiguin
organisašuvdnadárkkisteapmi ja rievdadeamit
50 000 orru rádjái oažžu 1 vuođđosupmi 80 000 orru rádjái oažžu 1,5 vuođđosupmi 100 000 orru rádjái oažžu 2 vuođđosupmi 400 000 orru rádjái oažžu 3 vuođđosupmi 400 000 orru dahje eanet oažžu 4 vuođđosupmi
Suohkan mii gullo eanetgo ovtta hálddahusguvlui oažžu 500 000 ruvnnu lassin.
Leanastivrra webbabáiki galgá veahkehit du galledeaddjin gávdnat informašuvnna das maid Leanastivra dahká ja mot dat váikkuha dutnje ja servodahkii du birrasis.
Webbabáiki lea váldon sadjosii ovttasbarggus Ruoŧa eará leanastivrraiguin.
Sierra vuogit gávdnat webbabáikkis
Álgosiiddus gávnnat váldoválljenvejolašvuođa gos eanaš informašuvdna min doaimmas lea gávdnamis.
Álgosiiddus leat maid uskkádat lobiide, veahkeruđa ja doarjagiidda ja blankeahtaide ja publikašuvnnaide sihke áigeguovdilis jearaldagaide ja ođđasiidda.
Ohcansátni alfabehtalaš ortnegis- dakkár man mii diehtit ahte máŋggat háliidit gávdnat webbáikkis.
Jus don ovdamearkka dihte ozat Buller don galggat deaddilit bustáva B.
Badjedovdagis lea ohcanruvtto gosa don sáhtát čállit válljenláhkái sáni, ohcan dáhpáhuvvá olles webbáikkis.
Čájeha hierárkkalaš hámádaga.
Buot siidduin dán webbáikkis lea doaibma juohkit informašuvnna sosiála mediaid siiddus.
Leanastivrra webbáiki čuovvu nu guhkáš go vejolaš dáid rávvagiid mat leat gávdnomis webbas.
Dát nu guhkas go vejolaš dan vuođus masa mii leat lágidan webba.
Webbáikkis ii leat iežas Heiven-doaibma daningo heivehemiid riskerejit hehttet geavaheaddji iežas stellemiid.
Lea álki heivehit webbalohkki iežas stellemiid nu ahte don ovdamearkka dihte sáhtát oažžut alit vuostegeaži dehe stuorit deavstta.
Rávvejuvvon webbalohkki
Min webbáiki doaibmá bures ođđaáigásaš webbalohkkis, mii doarju webbstandárddaid mat leat biddjonW3C:as.
Dat leat ovdamearkka dihte ođđasit veršuvnnat Firefoxas, Safaras, Internet Exploras, Operas ja Google Chromes.
Cookie lea unna deakstafiila man webbáiki vurke du dihtoris.
Cookies geavahuvvo addin dihte galledeaddjái beassama sierra teknihkalaš doaimmaide.
Nubbi tiipa vurke fiilla guhkit áigái du dihtorii.
Dat geavahuvvo ovdamearkka dihte doaimmain mat muitalit mii lea ođas dan rájis go geavaheaddji galledii maŋemus dan áigeguovdilis webbáikki.
Nubbi tiipa cookies gohčoduvvo sessionscookies.
Cookie vurkejuvvo beare gaskaboddosaččat du dihtora muitui dan boddui go don leat ruoktosiiddus. Doaibma doallá čalmmis man giela don leat válljen.
Sessionscookies ii vurkejuvvo guhkit áigái du dihtorii, muhto láhppo go giddet du weblohkki.
Jus it hálit váldit vuostá cookies don sáhtát eaŋkilit giddet du weblohkki.
Doaibma sáhttá goit dagahit ahte dihto webbáikkit eai doaimma dego dat galget.
Don sáhtát válljet giddet goabbes cookies tiippaid.
Dihto dokumeanttat leat webbáikkis vurkejuvvon Portable Document Formáhtas (PDF) ja daid lohkamii don dárbbahat du Adobe Acrobat Reader, man don nuvttá sáhtát vurket Adobes.
Dárkkuhus Heaggadiehtolágain, maid gohčoduvvon PUL lea suddjet olbmuid ahte sin persovnnalaš oppalašvuohta ii loavkiduvvo persovdnadieđuid gieđahallamiin.
Gieđahallama dárkkuhus
Leanastivra beassá du persovdnadieđuide go almmuhat konferensii dehe sullasažžii, diŋgot publikašuvnna dehe sáddet e-poastta eiseváldái.
Materiála geavaheapmi, dahkkivuoigatvuohta
Leanastivrra webbáiki siskkilda deavsttaid, kárttaid, govaid ja govvidemiid mat leat dahkkivuoigatvuođain suddjejuvvon iige oaččo geavahuvvot lobehaga.
Gos gáldu ii leat namuhuvvon lea Leanastivra dahkki.
Leanastivrra bargu servodatplánemiin galgá veahkehit oažžut buriid ja dorvvolaš eallinvejolašvuođaid ja guhkes áigái bissovaš eallinbirrasa leana orruide ja guossástalliide.
Kulturbiras lea okta oassi servodaga historjjás, dat addá bissovašvuođa árgabeaivái ja lasida olbmuid ipmárdusa sin birrasii.
Leanastivra bargá álkidahttimiin kommunikašuvnnaid leana siste ja birrasa eará osiide ja ahte dat birrasa vuhtii váldimiin šaddá nu buorre go vejolaš.
Buorit kommunikašuvnnat ja buorre IT- infrastruktuvra dagaha ahte eanet olbmot, fitnodagat ja organisašuvnnat sáhttet viiddidit bargomárkaniiddáseaset.
Leanastivra gohcá earet eará ahte riikkaberoštumit ja beroštumit mat guoskkahit máŋggaid gielddaid vuhtiiváldojuvvojit infrastrukturprošeakta plánemis.
Leanastivra buohtastahttá báikkálaš barggu guhkesáigásaš dorvvolaš ja bissovaš energiija-fuolahussii.
Ovttas leana áktoriiguin mii leat váldán sadjosii dálkkádat ja energiijastrategiija mii čájeha mot mii galgat bargat vai olahit Ruoŧa dálkkádatulbmila ja energiijarievdama.
Leanastivrra birasdutkansáttagoddi mearrida lobiin stuora energiijalágádusaide dego bieggafápmopárkkaide ja gáiddusliekkaslágá-dusaide.
Leanastivra gieđahallá stáhtalaš doarjagiid boarrásiidorohagaid ja dorvoorohagaid biggemii, una viesuid ráddonbuhtisteamis sihke mearrida energiijadoarjagiin orrunviesuide ja dihto lanjadagaide.
Leanastivra ovttastahttá informašuvnna ja dahká juohke jagi analysaid leana orohatmárkaniin earet eará doarjjan gieldda orohatfuolahanbargui.
Leanastivra váldá sadjosii sierra guovlluid plánenvuođu mii čájeha mii lea dehálaš váldit vuhtii biggen ja eanangeavahan aktavuođas.
Ulbmilin lea hábmet buriid ja dorvvolaš eallinvejolašvuođaid ja guhkesáigái bissovaš eallinbirrasa.
Plánenbargui váikkuhit sierra nášuvnnalaš ulbmilat ja riikkaberoštumit, ovdamearkka dihte go lea jearaldat energiijabuvttadeamis, luonddudikšumis, olgoleahkin-eallimis dehe kommunikašuvnnain.
Mii guorahallat maid kommunála plánema vuhtii váldimiin olbmuid dearvvašvuođa ja sihkkarvuođa, riikkaberoštumiid, birasšládjanorpmaid ja gáddesuoji.
Jus leat duhtameahttun gieldda biggenlohpái dehe bietnaplánii don sáhtát váidalit Leanastivrii.
Leanastivra sáhttá mearridit ahte kulturhistorjjálaččat árvvolaš biggegat, biggenbirrasat, girkobirrasat, párkkat, šaddogárddit dehe sullasaččat galget suodjaluvvot huksenmuitun.
Leanastivra dutká ja mearrida galgágo áhtu šaddat huksenmuitun, bearráigeahččá daid sihke addá lobi rievdadit huksenmuittuid, girkuid ja hávdádanbáikkiid.
Huksehusdikšun lea oassi Leanastivrra guhkesáigásaš barggus leana kulturbirrasa seailluheapmái.
Vai orrun galggašii seailluhit kulturhistorjjálaš árvvu lea dehálaš ahte dikšun, bajásdoallu ja divvunbarggut dáhpáhuvvet ovttaskas dáluid eavttuid mielde.
Lea maid dehálaš geavahit kulturhistorjjálaččat rivttes materiálaid ja vugiid.
Dološbázahusat leat boarrásit olmmošlaš doaimma luottat, ovdamearkka dihte orrunbáikkit, hávdegiettit, bázahusat dehe kulturgearddit gaskaáigásaš gávpogiin.
Leanastivrra doaibman lea suddjet, dikšut ja dahkat rabasin min dološbázahusbirrasiid, nu ahte sihke dálá ja boahttevaš buolvvat sáhttet ipmirdit ja vásihit historjjálaš kulturárbbi.
Kulturmuitolága jelgii lea gildojuvvon muhtit, váldit eret, vahágahttit dehe gokčat dološbázahusa, muhto dihto dáhpáhusas Leanastivra sáhttá addit lobi doaibmabidjui.
Leanastivra ja gielddat sáhttet mearridit ahte erenomáš árvvolaš kultureanadat galgá suddjejuvvot kulturreserváhttan.
Dasa gullojit huksehusat, lágádusat, bázahusat ja eatnamat, muhto maid dat árvvut mat čoahkkanit doaimmain, dieđuin ja árbevieruin.
Kulturreserváhtta sáhttá leahkit buot eanandoalloguovllus kulturhistorjjálaččat gelddolaš fabrihkkabirrasii- báikkit mat sierra ládje čájehit boarrásit áiggiid eanangeavahusa ja resurssageavaheami.
Go Leanastivra váldá mearrádusa kulturreserváhtas mii leat maid hovdejeaddjit ja vástidit daid kulturárvvuid fuolaheamis ja dikšumis mat leat doppe.
Leanastivra bargá eanadatdikšumiin seailluhan ja oainnusin dahkan dihte eanadaga árvvu.
Jus don háliidat dikšut árvvolaš kultureanadaga mii muitala leana historjjás sáhtát oažžut veahkeruđa Leanastivrras dan váste.
Doaimmat sáhttet sihke guoskat kulturbázahusaid ja šattuid ja elliidriikka.
Leanastivra addá maid veahkeruđa servviide, fitnodagaide ja ovttaskas olbmuide geat háliidit jođihit báikkálaš luonddudikšunprošeavtta (LONA).
Jus don háliidat doarjaga LONA- prošektii galggat almmuhit dan gildii mii vuorustis guođđá ohcamuša Leanastivrii.
Bargat Ruoŧa girkus mearkkaša bargat juoidá mas berošta - Svenska kyrkan - Om oss
Bargat Ruoŧa girkus mearkkaša bargat juoidá mas berošta
Ruoŧa girkus leat bálkkáhuvvon bargit ja eaktodáhtolaš mielbargit.
Oktiibuot girkus leat sullii 25 000 bargi, eatnasat sis barget searvegottiin.
Virggit Ruoŧa girkus Ruoŧa girkus leat máŋggat sierralágan virggit.
Doppe leat máŋggat eará bargit go dát, earret eará ekonomat, kantuvrrabargit, diehtojuohkkit ja juristtat.
Diakona Diakonan barggat searvegottis, girkolaš institušuvnnas dehe gaskariikkalaččat.
Diakonaoahpus leat máŋga oasi, earret eará Ruoŧa girku vuođđogurse, golmmamánnosaš praktihkka bagadalliiguin ja vel gursebeaivvit ovttas olbmuiguin geat leat válbmaneame searvegoddepedagogan, girkočuojaheaddjin ja báhppan.
Searvegoddepedagoga Searvegoddepedagogan don galggat ráhkadit birrasiid gos olbmot sáhttet ovdánit ja nannet iežaset risttalašvuođa.
Don barggat mánáiguin, nuoraiguin ja rávvásiiguin ja sáhtát šaddat bargat rihppaskuvlaoahpaheaddjin, doallat ipmilbálvalusaid, jođihit pedagogalaš bargguid rávesolbmuide dehe addit jođiheaddjioahpu eaktodáhtolaš berosteddjiide.
Searvegoddepedagogaoahpus leat máŋga oasi, earret eará Ruoŧa girku vuođđogurse, golmmamánnosaš praktihkka bagadalliiguin ja gursebeaivvit ovttas olbmuiguin geat leat válbmaneame diakonan, girkočuojaheaddjin ja báhppan.
Don fertet čađahan alit dási virgeoahpu, ovdamearka dihte juogalágan oahpaheaddjiskuvlla.
Girkočuojaheaddji Bargu girkočuojaheaddjin lea molsašuddi ja addá dutnje vejolašvuođa čuojahit seammás go beasat movttidahttit earáid ovdánit iežaset musihkkaráhkadeamis.
Don beasat bargat čuojaheaddjin, lávlunjoavkojođiheaddjin ja pedagogan.
Don beasat maid lágidit konsearttaid ja hábmet musihkka eallima dehálaš dáhpáhusaide dego risttašeapmái, heajaide ja hávdádusaide.
Kántor Don sáhtát šaddát kántorin jos čađahat guovttejahkásaš oahpu álbmotallaskuvllas, allaskuvllas dehe musihkkaallaskuvllas.
Dasa lassin gullo Ruoŧa girku vuođđogurse, praktihkka ja gursebeaivvit ovttas olbmuiguin geat leat válbmaneame searvegoddepedagogan, diakonan dehe báhppan.
Maŋŋil dan ferte čađahit loahpalaš oahppojagi ovdal go oažžu virggi Ruoŧa girkus.
Báhppa Leat báhppan mearkkaša veahkehit olbmuid oažžut ipmárdusa Ipmilis eallimisttiset, oažžot olbmuid nannet jáhkuset.
Don gávnnadat olbmuiguin eallima sierralágan dásiin ja diliin.
Risttašeamit ja heajat leat buohtalaga rihppaskuvlajoavkkuiguin ja nuoraid čoahkkimiiguin.
Sáhttá maid leat jearaldat jávohisvuođa bakku bakte ságastallat olbmuiguin persuvnnalaččat oskku- ja eallingažaldagaid birra.
Báhppaoahpus leat máŋga oasi.
Don galggat lohkat 300 allaskuvlačuoggá teologiijas universitehtas dehe allaskuvllas, oassálastit praktihkas ja de lohkat loahpalaš termiinna Ruoŧa girku báhpalaš instituhtas Uppsalas dehe Lundas.
Go soamis jápmá de leat oameolbmot dávjá suorganan.
Vuođđoráđđi lea vuordde plánemiin.
Čielgamii lea áigi.
Rupmaša bearráigehččet eanas dáhpáhusain buohcceviessu, dikšunviessu dehe, lihkohisvuohta oktavuođas, poliisa.
Sii fuolahit das ahte rumaš dolvojuvvo rumašvissui seammás go ii leat dárbu vuos mearridit gisttu oastima birra.
Oameolbmot sáhttet baicca ráfis válbmet hávdádusa.
Lea dehálaš beassat dahkat dearvvuođaid, earenomážit eallima loahpas - jápmimis.
Dalle sáhttet dábit ja symbolat hávdádusa oktavuođas leat jeđđehussan ja dorvun váttis ja hearkkes earráneamis.
Vuosttaš lávki Ovdalaš áiggis olbmot vulge njuolga báhpa lusa go soamis jámii.
Dán áiggi galgá almmuhit jápmima báikkálaš vearroeiseváldái.
Dat sáhttá leat buorre vuosttaš lávki jos háliida álggahit proseassa.
Dat čállet hávdádan- ja kremerenduođaštusa mii gáibiduvvo hávdádusa várás.
Vearroeiseváldis oažžu maid eará dokumeanttaid dego registeroasi (mii dárbbahuvvo báŋkooktavuođain), jápminduođaštusa ja sohkaiskkadeami (dárbbahuvvo maŋŋelis beassečilgehusas).
Váldde oktavuođa searvegottiin Buoremus lea jos oameolbmot ieža váldet oktavuođa searvegottiin ja dainna báhpain gean háliidit čađahit hávdádusa.
Dalle sáhttet várret beaivemeari hávdádusipmilbálválussii ovttas ja sogat dihtet álggu rájis ahte ožžot dan báhpa gean háliidit.
Báhpa ja áiggi hávdádusipmilbálvalussii ii dárbbaš várret hávdádusdoaimmahaga bakte.
Ságastallan báhpain dehe diakonain Jápmima ektui mii leat lunddolaččat eahpesihkkarat ja balus.
Go moraš ja jápmin duostu min de dat dovdu sihke gorudii ja sillui.
Muhtimin moraš sáhttá dovdut ila lossadin guoddit akto.
Váldde oktavuođa iežat báikkálaš searvegottiin.
Ii leat daddjon movt galgá moraštit – buohkat dahket nu movt sidjiide heive ii ge oktage vuohki leat buorit dehe heajut go muhtin eará vuohki.
Dat sáhttá leat vuollánemiin ja suruin dan badjel mii ii goasge daddjon dehe dahkkon, juobe suhtuin go leat guđđojuvvon.
Sáhttit maid dovdat geahppáneami jos dat gii lea jápmán lei guhka skibas ja jápmin šattai dego bestojupmin sutnje.
Dán mii háliidit ávvudit ovttas dinguin – bures boahtin gásttašeapmái !
Dutnje vánhemin gásttašeapmi sáhttá leat vuohkin čájehit giitevašvuođa go don leat beassan šaddat vánhen juste dán unna olbmožii.
Lohpádus Gásttašeamis lea lohpádus ahte Ipmil čuovvu min olles eallima, vaikko mii livččii dáhpáhuvvat.
Olles girku historjjás gásttašeapmi lea leamaš oinnolaš duođaštussan juohke olbmo oktavuhtii Ipmiliin.
Gásttašanipmilbálvalus lea ilu ja eallima feasta.
Dat gii gásttašuvvo loktejuvvo Ipmila ovdii, gii addá midjiide eallima ja háliida oassálastit min illui dan dihte.
Ipmil háliida leat min lahka olles eallima, gádjut min visot dain mat návccahuhttet ja dainna lágiin ođastahttit min eallinvejolašvuođaid.
Gásttašeapmi nuoraide Dávjjimusat gásttašuvvojit olbmot mánnán Ruoŧa girku bakte, muhto eanet ja eanet nuorat ja beallešaddit háliidit gásttašuvvot.
Dát dáhpáhuvvá dávjá rihpaskuvlalohkama oktavuođas, oahpahusa maŋŋil dehe risttalaš oskkuságastallanjoavkku oktavuođas.
Gásttašeapmi ja miellahttovuohta Gásttašeapmi lea vuođđu miellahttovuhtii Ruoŧa girkui.
Dat gii lea gásttašuvvon eará risttalaš searvegottis lea maid bures boahtin miellahttun Ruoŧa girkui, ođđa gásttašeapmi ii dárbbahuvvo.
Ruoŧa girku njuolggadusaid ektui risttalaš gásttašeapmi bistá agálaččat.
Ruoŧa girkus leat measta čieža miljovnna miellahttu.
Jearaldagat miellahttuvuođa birra Ovdal šadde olbmot Ruoŧas riegádettiin automáhtalaččat miellahttun Ruoŧa girkui.
Mánát, beallešaddit ja boarrásat sáhttet gásttašuvvot.
Jos mánná ii leat gásttašuvvon de sáhttá bearráigeahčči dieđihit mánás miellahttun Ruoŧa girkui.
Mánát boarráset go guoktenuppelogi jagi galget ieža mieđihit miellahttuvuhtii.
Miellahttudivat Ruoŧa girku goasttida iežas doaimmaid Ruoŧas ja olgoriikkas miellahttudivadiin, mii maid gohčoduvvo girkodivadin.
Divat galgá goasttidit beaivválaš bargguid mánáiguin, nuoraiguin ja boarrásiiguin, koaraid ja málistangievkkaniid, buohcceviesugirku, bearašráđđeaddima, gearggusbálvalusbáhpaid, čoahkkananbáikkiid ja doaluid aktonasaide ja oruhis olbmuide.
Juohkehaš doarju maid guovllu girkoviesuid ja kultuvrralaš árvvuid bearráigeahču boahttevaš buolvvaide.
Vearrudieđáhusskovis oainnát man stuoris girkodivadat ja hávdádusdivadat lea.
Luohpan Ruoŧa girkus Jos mearridat luohpat Ruoŧa girkus galggat dieđihit dan báikkálaš searvegoddái.
Sáhtát riŋget, fitnalit dehe čállit searvegoddái ja sihtat oažžut luohpanskovi.
Sáhtát maid ieš sáddet dábálaš reiven vuolláičállon gáibádusa searvegoddái.
Ná sáhttá girku doarjut du - Svenska kyrkan - Om oss
Ruoŧa girku sosiálalaš bargu gohčoduvvo diakonian.
Ulbmilin lea oassálastimiin, gudnejahttimiin ja aktasaš solidaritehtain gávnnadit olbmuiguin geat leat váttis eallindilálašvuođain.
Sosiála barggus Ruoŧa girku doaibmá ovttas servvodaga máŋggaiguin sosiálalaš ásahusaiguin, eará girkuiguin ja oskusearvegottiiguin dehe eaktodáhtolaš servviiguin.
Olu almmolaš bargosajiin dego universitehtain, heahtegádjunbálvalusas, soahteveagas, krimináladivššus ja poliissas lea vejolašvuohta gávnnadit báhpain.
Diakonain ja báhpain leat jávohisvuođabággu.
Sii gávnnadit boarrásiiguin ja buhcciiguin, lágidit morašjoavkkuid ja ságastit ovttaskas olbmuiguin eallima iluid ja váttisvuođaid birra.
Sosiálalaš barggus girku maid gávnnada mirkoávnnasgeavaheddjiiguin ja sin oameolbmuiguin doarjuma ja veahkeheami dihte.
Bargu sáhttá leat álggahit ságastallanjoavkkuid veahkaválddálaččat uhkiduvvon nisson- ja dievdoolbmuide ja veahkehit veagaid roassodiliin gos váhnemat ja mánát gillájit.
Muhtimin searvegottit sáhttet maid ruđalaččat doarjut dárbbašedjiid.
Máŋggain alladási- ja gymnásaskuvllain riikkas gávdnojit skuvlabáhpat ja diakonat mat sáhttet doarjut ohppiid.
Skuvlaáiggis ja dan maŋŋil sáhttet oahppit boahtit hupmat singuin visot áššiid birra, oahpus gitta identitehtii ja oskui.
Loga eanet dás vuollelis makkár diliin Ruoŧa girku sáhttá doarjut du.
Joavku doallá vissis meari gávnnademiid hárjánan jođiheddjiiguin ja dát sáhttá heivet dasa gii lea manahan eallinguoimmi, máná dehe boares váhnema.
Girku bearašráđđeaddin Ruoŧa girku bearašráđđeaddin lea buohkaide geain leat váttisvuođat lagas aktavuođaideasetguin.
Sáhttá leat dakkárii gii lea náitalan dehe eallá ovttas nuppiin, earránan dehe earránaddi báraide, dasa geas leat váttisvuođat earráneami maŋŋil ja dasa geas leat váttisvuođat oameolbmuiguin.
Bearašráđđeaddima mielbargiin lea jávohisvuođabággu ja sii eai ge čále journálaid.
Bargu seksualálaš veahkaváldima vuostá Ruoŧa girku háliida doarjut mánáid, nuoraid ja rávvásiid geat leat vásihan veahkaváldima girkobirrasis.
Seksualálaš veahkaváldimin adno juohkelágan seksualálaš givssideapmi ja rohcošeapmi, sihke lágahis dagut ja morálalaš vearrodagut.
Seksuálalaš cuiggodeamit, geažuheamit ja fuomášahttimat nuppi olbmo miela vuostá adno maid veahkaváldimin.
Ovdal doalahuvvui diehtu seksualálaš veagalváldima birra dávjá jávvásis.
Ruoŧa girku háliida leat mielde botkeme jávohisvuođa seksualálaš veagalváldimiid birra, duostat duođaštit mii duođas sáhttá dáhpáhuvvat ja dahkat dasa juoidá.
Buohcceviesugirku Dat gii lea morrašis dehe dárbbaha veahki sáhttá buohcceviesus váldit njuolga aktavuođa girkuin.
Girku rohkoslatnja ja bargoveahka lea sadjosis buhcciide, oameolbmuide ja bargovehkii geat dárbbahit sierra ságastallama ja sielufuolaheami dehe háliidit oassálastit ipmilbálvalusain ja ruhkosiin.
Báhpain, diakonain ja iežáin geat barget buohcceviesugirkus lea jávohisvuođabággu ja sii eai čále journálaid.
It dárbbat leat risttalažžan beassat buohcceviesugirkui.
Jos soamis ii sáhte boahtit rohkoslatnjii buohccivuođa dihte de báhppa sáhttá fitnalit su luhtte.
Ráhkisvuohta lea vuođđun ja ulbmilin risttalaš oskui.
Visot duođalaš ráhkisvuohta boahtá Ipmilis.
Ráhkisvuohta addá eallima.
Mii sáhttit vásihit ráhkisvuođa iežá olbmuid ja Ipmila aktavuođain.
Ipmil berošta min eallimis ja háliida aktavuođa juohkehaččain.
Jesusa bakte mii oahppat eanet Ipmila birra ja maid son háliida.
Ipmil olmmožin Jesusis lea earenomáš lagas aktavuohta Ipmilii, son lea Ipmil ieš olbmo hámis.
Muitalusat Jesusa birra gávdnojit Biibbalis njealji evangeliumas.
Biibbal lea máŋgga oasát girji mii muitala olbmuid Ipmiliin vásáhusaid birra.
Jesus boahtá máilbmái danin go Ipmil ráhkista min ja háliida rahpat agálašvuođa midjiide, sihke jápmima ovdal ja maŋŋel.
Ipmil háliida ahte mii galgat diehtit eanet Ipmila riikka birra ja ráhkisvuođa birra.
Girku guovddaš ja eallingáldu Girku guovddaš ja eallingáldu lea Jesus Kristus ja evangelium su birra.
Evangelium láide olbmo Ipmila aktavuhtii, mii lea su máddu ja ulbmil.
Ipmilis lea botnihis mearri viissisvuohta, árbmu ja ráhkisvuohta.
Girku osku mearkkaša vuđolaš luohttevašvuohta Ipmilii ja vuolgá Ipmila issoras daguin, mat leat čilgejuvvon Biibbalis ja bohtet ovdan olbmuid eallimis.
Rohkos lea dehálaš Oskun lea doaivun ja rahčan.
Rohkos lea dábáleamos bálggis oskui.
It dárbbat oskut go rohkadalat.
Váimmu duođalašvuohta ja ohcaleapmi leat dehálaččat rohkosii.
Astat rohkadallat ja geavahit dan áiggi iežainis ja rohkosiinnis lea eaktun oažžut aktavuođa Ipmiliin.
Ii leat nu dehálaš man bures rohkadalat.
Váimmu ságastallan Ipmiliin lea dat mii mearkkaša juoidá.
Risttalaš oskkudovddastus Risttalaš girku dovddasta ovtta áidna Ipmila – Áhči, Bártni ja Bassi Vuoiŋŋa – gii sivdnida, beastá ja addá heakka.
Ruoŧa girku lea oassi máilmmi viidosaš girkus ja searvá risttalaš oskkudovddastussii ja golmmaaktalaš Ipmila gudnejahttimii.
Osku čájehuvvo dovddastusas sáni ja dagu bakte ja lea árbi apostalaš áiggis.
Golmma boarráseamos oskkudovddastusain lea sierra árvu mat čájehit oskku ja girku bistevašvuođa áiggiid čađa.
Evangelalaš-lutherlaš girku Ruoŧa girku gullo evangelalaš-lutherlaš árbevirrui mas lea jagi 1530 augsburgalaš dovddastus aktasaš dovddastusdokumeantan.
Girku osku ja oahppu hábmejuvvo teologalaš jurddahallamiin oskku ja dovddastusa mearkkašumi birra.
Lea ovttaskas risttalačča ja girku bargu juohke áigodagas ipmirdit oskku čikŋodaga ja čielggadit dan mearkkašumi.
Ii oskkudovddastus ii ge oahppu leat oskuášši.
Dat muitalit mii lea girku jáhkku ja čilgejit oskku.
Ruoŧa girku joatká čielggadit oskkus joatkevaš ságastallamiiguin iežá árbevieruiguin, sárdnidemiin ja ipmilbálvalusain.
Jođánis roassoveahkki, guhkálaš ovdáneapmi, rahčamuš vuoiggalašvuođa ovdii ja eanet go čuohtejahkásaš ovttasbargu girkuiguin Afrihkás ja Asias.
Ná sáhttá čilget Ruoŧa girku riikkaidgaskasaš barggu Olles máilbmi.
Lea oassi riikkaidgaskasaš barggus go geafes nissonolmmoš oažžu ovttasvástádusa luoikat ruđa ja buoridit veagas eallima.
Seammá lea go hiv ’ ain njommon olbmo dehe aids-skihpasa fuolain váldet vuostá eai ge hilggo su.
Dehe go olbmot ságastallet soabadeami birra dan sadjái go guoddit vaši, ja riiddut molsašuvvet verddevuohtan.
Olles máilbmi, Ruoŧa girku riikkaidgaskasaš bargu, lea badjel čuođi jagi ovttasbargu girkuiguin Afrihkás ja Asias.
Odne bargá ollesmáilmmi viidosaš risttalaš aktavuohta oaččuhit vuoiggalaš máilmmi mas ii leat nealgi, geafivuohta ii ge vealaheapmi.
ACT-aktavuohta gávdno olles máilmmis.
Juohke sajis barget olbmot eallimeaset váikkuhemiin ja rievdademiin.
Skeaŋkkat ovttaskas olbmuin leat dehálaččat Dán bargui gullo oaččuhit biepmu ja čázi juohkehažžii, báikegoddeovdáneami, teologalaš oahpu, mikroloanaid ja seastima ja maid soabadeami ja aktavuođa oskkuid gaskkas.
Dasa gullo maid rahčat vuoiggalašvuođa ovdii, omd vuoiggalaš gávppašeami, roassodoaimmaid, olmmošlaš vuoigatvuođaid ja nissonjođiheami.
Stuorit oassi barggus ruhtaduvvo ruđaiguin mat čoggojuvvojit Ruoŧas.
Skeaŋkkat searvegottiin, ovttaskas addiin ja servviin bisuhit buori muddui barggu vuoiggaleappot máilmmi ovdii.
Sida ja EO juolludeamit leat iežá dehálaš sisaboađut.
Ruoŧa girku searvegottit leat vuođđun riikkaidgaskasaš bargui.
Dat juhket dieđuid, oahpahit ja čogget ruđaid, omd kolleavttaiguin, báikkálaš márkaniiguin ja doaluiguin gávpogiin.
Vearrivuođat fertejit jávkat Doarjja lea dehálaš, muhto dat ii čoavdde visot váttisvuođaid.
Vearrivuođat mat bissehit olbmuid eallit árvvolaččat fertejit jávkat.
Seammás go visot olbmot gálget sáhttit birget dál, de fertejit máilmmi luonddoriggodagat bistit boahtte buolvvaide.
Olles máilbmi, Ruoŧa girku doarju báikkálaš girkuid ja organisašuvnnaid Europas, Afrihkás, Asias, Latin-Amerihkás ja Gaskanuorttas ovttasbargguin riikkaidgaskasaš girkolaš fierpmádagain.
Girkočállingottis Uppsalas planejit ruhtačoaggimiid, álbmotskuvlejumiid ja váikkuhanbargguid.
Doppe mearridit makkár prošeavttaid máilmmis Ruoŧa girku riikkaidgaskasaš bargu Olles máilbmi galgá doarjut ruđalaččat dehe barggu bakte.
Ruoŧa girku lea demokráhtalaččat huksejuvvon ja dat eaktuda ahte sullii 5,8 miljuvnna jienastanvuoigaduvvon miellahtut beroštit ja váldet ovddasvástádusa.
Girkus mii juohke njealljat jagi válljet daid geat galget váldit mearrádusaid searvegottiin, searvegoddeovttastumiin, bismágottiin ja girkočoahkkimiin.
Bassin 18 b. čakčamánus, 2005 lea Ruoŧa girkoválga.
Jienastanvuoigaduvvon lea son gii gullo Ruoŧa girkui ja maŋemusat válgabeaivvi deavdá 16 jagi.
Girkoválggas mii jienastit ovdagihtii čálihuvvon nominerenjoavkkuid (almmolaš válggain bellodagat).
Sáhttá maiddái jienastit sierra olbmo - merket evttohasa man jienasta.
Girku alimus stivra dehe n. g. njuolggaválljejuvvon girkoráđđi lea searvegotti alimus mearrideaddji orgána.
Searvegoddeovttastupmi Jus searvegoddi gos leat čálihuvvon gullo ovttastupmái de leat maiddái válggat ovttastuvvon girku alimus stivrii.
Searvegottit ovttasbarget ovttastumis vuosttažettiin ruđalaš áššiin.
Bismágotti alimus stivra Ruoŧa girku lea juhkojuvvon golbmanuppilohkái bismágottiide.
Bismágotti doaibma lea ahte ovddidit ja bearráigeahččat searvegoddeeallima.
Bismágotti alimus stivra lea alimus mearrideaddji orgána bismágottis.
Girkočoahkkin Ruoŧa girku alimus mearrideaddji orgána.
Girkoválgga bakte 18 b. čakčamánus lea juohke ovttas, gii gullo Ruoŧa girkui, vejolašvuohta leahkit mielde ja hábmet boahtteáiggi girku.
Dan sáhttá dahkat jienasteami bakte dehe leahkit mielde válggas nominerenjoavkkus.
Sáhttá leahkit mielde joavkkus mii juo gávdno dehe ásahit ođđa joavkku.
Válljehahttivuohtaahki lea 18 jagi maŋemusat válgabeaivvi.
Dieđahančálus ” Att ställa upp ” lea ruoŧagillii ja govvida got galgá dahkat go háliida leahkit mielde Girkoválggas.
15 b. cuoŋománus berre ohcamuš čáliheami birra nominerenjoavkkus ja ilmmuhus evttohasain leahkit bismágoddestivrras dehe girkostivrras.
Maŋemus beaivi lea 15 b. miessemánus.
31 b. borgemánus galget jienastangoarttat leahkit olggossáddejuvvon jienasteddjiide.
Jienastangoarta gáibiduvvo álo ovdagihtii jienasteamis.
Lea maiddái vejolaš jienastit reivve bakte dehe sáddet soapmása jienastit du ovddas.
Jienasteapmi reivve bakte dehe eará olbmo bakte gáibiduvvojit sierra kuverttat man sáhtát oažžut iežat searvegottis.
18 b. čakčamánus, 2005 lea jienasteapmi Válgalanjas, báiki ja áiggit bohtet ovdan jienastangoarttas.
1 b. ođđajagemánus, 2006 álget ođđa áirasat doaimmaideaset.
Don ieš válljet.
Ruoŧa girkus leat sullii 7 miljovnna miellahttu geat háliidit leahkit mielde ja váldit ovddasvástádusa, ovddidit ja hábmet girku boahtteáiggi.
Čakčamánu 18. beaivvi leat miellahttuin geat leat deavdán 16 jagi ja leat čálihuvvon Ruoŧas vejolašvuohta leahkit mielde ja váikkuhit geat galget oažžut luohttamuša stivret Ruoŧa girku njeallje jagi ovddosguvlui.
Ruoŧa girku doaibma lea viiddis ja gokčá ollu.
Girku háliida leahkit sadjin jearaldagaide ja ságastallamiidda, sadjin gos oktavuohta, vuoiŋŋalašvuohta ja Ipmila lagašvuohta deaivvadit.
Girkun mii addá doaivvu ja doaibmá juohke olbmo vuoiŋŋalaš dearvvašvuođa ovddas.
Rabas ja lagaš Girkun mii veahkeha olbmoid geat dárbbašit veahki. Gos risttalaš ja olmmošlas árvovuođđu šaddá duohtan praktihkalaččat, sihke dáppe ruovttus ja olgoriikkas, ilus ja morrašis, árgabeaivvis ja bassebeavvis.
Gosa Ruoŧa girku galgá bidjat fámus ?
Gávdnot go lihkushisvuođat ja roasut leat dáhpáhuvvan ?
Báhtareaddji jearaldagaide ?
Ávvudit juovllaid, beassážiid ja hellodagaid ?
Musihkkadoaibmaide mánáide ja nuoraide ?
Girkoválggain čakčamánu 18. b. don válljet gosa Ruoŧa girku galgá bidjat fámu lagamuš njeallje jagi.
Geasa attát luohttamuša ?
Válgabeaivvi don jienastat jienastangoarttas namahuvvon válgalanjas maid oaččut ruktui boastta bakte maŋemusat borgemánu 31. b..
Dasa lassin das čuožžu maiddái jus gávdnojit sierra jienastanvuostáiváldinbáikkit válgabeaivvis.
Girkoválggain leat golbma dehe njeallje válgga
Girkoválggain don jienastat golbma dehe njeallje válggain, dan mielde makkár báikkálaš organisašuvdna lea dan searvegottis masa don gullot.
1) Girku alimus stivra dehe njuolggaválljejuvvon girkoráđđi.
Dás gieđahallojuvvojit áššit mat gullojit searvegotti eallimii, o.m.d. doaibma mii jođihuvvo ja makkár ulbmiliid searvegoddi galgá ollašuhttit.
Dávjá barget máŋga searvegotti ovttas ruhta- ja hálddašanáššiin.
Searvegoddeovttastus mearrida návccaid, gittaopmodaga ja seammásullasaš áššiid birra.
Ruoŧa girku lea juhkojuvvon golbmanuppilohkái bismágoddái.
Juohke bismágoddi jođihuvvo bismmás.
Bismágoddi galgá o.m.d. doarjut searvegottiid ovddidit doaimmaideaset.
Girkočoahkkin lea Ruoŧa girku alimis mearrideaddji orgána 251 áirasiin.
Dás mearriduvvojit oktasaš áššit, mat o.m.d. gusket girku njuolggadusaide ja gásttahan-, rihppaskuvla-, vihahan- ja hávdádusáššiide.
Báikkálaš dássi go searvegoddi ii leat mielde searvegoddeovttastusas
Báikkálaš dássi go searvegoddi lea mielde searvegoddeovttastusas
Njuolggoválggain válljejuvvon girkoráđđi
Ránes ruođut = orgánat maid mii válljet girkoválggain.
Ollásit devdo-juvvon devdojuvvon vilges ja ránes ruođut = mearrideaddji orgánat.
Ruođut main leat viivvat = doaibmaheaddji orgánat.
Njuolggoválggain válljejuvvon girkoráđđi lea sihke mearrideaddji ja doaibmaheaddji orgána.
Jienastanvuohki lea sullii seammálágán go eará almmolaš válggain.
Don fertet geavahit jienastangoartta jus jienastat ovdal válgabeaivvi ja jus don jienastat sierra jietnavuostáiváldinbáikkis.
Váikko jienastat válgalanjas dus ferte leat jienastangoarta mielde.
Válgabeaivvis čakčamánu 18. beaivvi
Jienastangoarttas čuožžu man válgalanjas don sáhtát jienastit ja rahpanáiggit.
Sierra jietnavuostáiváldinbáikkiin
Muhtomin gávdnojit maiddái sierra jietnavuostáiváldinbáikkit, jus dakkárat gávdnojit válgabeaivvis de čuožžu jienastangoarttas leat dieđut báikki ja áiggiid birra.
Ovdal válgabeaivvi
Váldde aktavuođa searvegottiin gos áiggut jienastit jus dárbbašat eanet dieđu.
Sierra jietnavuostáiváldinbáikkit
Váldde aktavuođa iežat searvegottiin vai beasat diehtit makkár vejolašvuođat leat.
Nubbi vuohki jienastit ovddalgihtii lea reivve bakte.
Dalle don dárbbašat ” reivejienastanpakeahta ”, dan don ieš diŋgot iežat searvegoddedoaimmahagas.
Das leat visot maid don dárbbašat, earret eará guorus válgalihput maid ieš beasat deavdit.
Du reivejietna ferte ollet ovdal čakčamánu 14. beaivvi.
Jienasteapmi áirrasa bakte dáhpahuvvá sullii seammáláhkai go reivve bakte muhto lea vuosttažettiin oaivvilduvvon daidda geat leat áigun jienastit válgalanjas muhto leat eastašuvvan válgabeaivvis. ”
Reivejienastanpakeahta ” sisdoallá maiddái visot maid don dárbbašat áirrasjienasteami várás.
Girkoválggain don jienastat nominerenjovkkui, mij vástida bellodaga almmolaš válggain.
Sáhtát maiddái persuvnna ala jienastit.
Loahpalaš boađus almmuhuvvo earret eará ruovttusiiddus go bismágottit leat dárkkistan visot jienaid.
Jienastangoarttas gávdnojit du persovnnalaš dieđut ja das čuožžu maiddái makkár válggain don beasat jienastit, goas ja gos.
Jus leat láhppan jienastangoartta dehe jus das leat boasttu dieđut, váldde aktavuođa Girkostivrrain, Svenska Kyrkan, 751 70 Uppsala,
son gii ii leat ožžon jienastangoartta muhto oaivvilda ahte sus lea njuolggus jienastit galgá maiddái váldit aktavuođa Girkostivrrain.
Jienastangoarta sáddejuvvo dan čujuhussii gos leat čálihuvvon.
– Gávdnot go lihkushisvuođat ja roasut leat dáhpáhuvvan ?
– Gásttahit, konfirmeret, vihahit ja hávdádit ?
– Báhtareaddji jearaldagaide ?
– Ávvudit juovllaid, beassážiid ja hellodagaid ?
– Musihkkadoaibmaide mánáide ja nuoraide ?
– Fuolahit girkoráhkadusaid ?
Dasa lassin das čuožžu maiddái jus gávd-nojit sierra jienastanvuostáiváldinbáikkit válgabeaivvis.
2) SEARVEGODDEOVTTASTUS Dávjá barget máŋga searvegotti ovttas ruhta- ja hálddašanáššiin.
4) GIRKOČOAHKKIN Girkočoahkkin lea Ruoŧa girku alimis mearrideaddji orgána 251 áirasiin.
Jienastangoarttas čuožžu man válgalanjas don sáhtát jienastit ja rahpanáiggit.
Muhtomin gávdnojit maiddái sierra jietnavuostáiváldinbáikkit, jus dakkárat gávdnojit válgabeaivvis de čuožžu jienastangoarttas leat dieđut báikki ja áiggiid birra.
Gaskal čakčamánu 5. ja 14. beivviid don sáhtát jienastit ovddalgihtii searvegoddedoaimmahagain olles riikkas.
Sáhttet maiddái gávdnot sierra jietnavuostáiváldinbáikkit mat leat rahpasat ovddalgihtiijienasteami várás.
Nubbi vuohki jienastit ovddalgihtii lea reivve bakte.
Girkoválggain don jienastat nominerenjovkkui, mij vástida bellodaga almmolaš válggain.
Jus leat láhppan jienastangoartta dehe jus das leat boasttu dieđut, váldde aktavuođa Girkostivrrain, Svenska Kyrkan, 751 70 Uppsala, 018-16 96 00 (Diehtojuohkinbálvalus) dehe diŋgo ođđa goartta ruovttusiiddu bakte; www.svenskakyrkan.se son gii ii leat ožžon jienastangoartta muhto oaivvilda ahte sus lea njuolggus jienastit galgá maiddái váldit aktavuođa Girkostivrrain.
Feber lea oassi goruda bealuštusas
Geahččal dahkat mánnái nu vuogasin go vejolaš.
Lea maid buorre dávjá addit juhkamuša.
Feber mearkkaša ahte goruda temperatuvra lea alit go dábálaččat.
Dat ii leat iešalddis váralaš muhto goruda bealuštus vuolšši vuostá.
Mánát ožžot álkit febera ja dat leat erenoamážit vuolššit maid virus lea dagahan, dego nuorvu, gosot ja čottabávččas, mat loktejit goruttemperatuvrra.
Temperatuvra sáhttá maid loktanit jus mánná stoahká hui viššalit dehe lihkada sakka.
Hárve dáhpáhusas sáhttá feber čujuhit váralaš skibasvuhtii.
Mánás lea feber jus temperatuvra iđđes árrat dehe beallediimmu vuoiŋŋasteami maŋŋá lea badjel 38 gráda.
Dábálaččat fuobmá ahte mánás lea feber.
Jus eahpida sáhttá mihtidit febera mánás, muhto deháleamos lea čuovvut mot mánná veadjá.
Sihkkareamos lea mihtidit goruttemperatuvrra bađas.
Lea maid leahkime bealljeliekkasmihttár, mii njuolga anus lea buorre.
Dakkára lea váttis geavtit una mánážiin go gullankanála lea ila baski.
Atte máná vuoiŋŋastit ja juhkat olu
Mánná geas lea feber dárbbaha oažžut leahkit ruovttus skuvllas dehe ovdaskuvllas vai beassá vuoiŋŋastit ja virkkosmuvvat.
Atte mánnái mas dat liiko ja ieš háliida borrat ja juhkat, ovdamearkka dihte lákcajieŋa, vatnosa dehe juvcca.
Jus mánás ii leat borranlustu ii dat dárbbat borrat dábálaš biepmu.
Ii daga maidege jus mánná borrá heajubut moadde beaivvi.
Daga nu vuogasin go vejolaš
Jus mánná dovdá vuogasin sáhttá diktit máná nohkkat asehis láhkániin dehe beare vuolildus biktasiiguin.
Muhto jus mánná goadná ja galbmo, mii lea dábálaš go feber loktana, sáhttá gokčat filttiin ja dahkat nu vuogasin go vejolaš.
Reseaptakeahtes dálkasat
Febera dárbbaha hárve dikšut feberavuolidan dálkasiiguin.
Eanas mánáin lea feber mii bistá moadde beaivvi muhto dat ii dárbbat mearkkašit maidege váralačča.
Muhto sáhttá addit feberavuolidan dálkasa jus mánná veadjá fuomášahtti heajuid febera dihte, ovdamearkka dihte sus lea gorut bávččas, biehku, borrá ja juhká heajubut, nohkká heajuid dehe lea váttis lotkkodit eahkes.
Febera vuostá badjel golmma mánnosaš mánáide lea dálkkas mii siskkilda paracetamole, ovdamearkka dihte Alvedon dehe Panodil.
Dálkasat leat golgi hámis dehe bahtabuikun, mii dolvojuvvo máná bahtaráigái, rivttes attus una mánáide.
Ale ovttastahte sierra dálkasiid.
Sáhttá álo riŋget buohccidivššurávahahkii dehe dearvvašvuođaguovddážii jus lea eahpesihkkar, erenomážit jus mánás leat eará váivvit seamma áigge go lea feber.
Galgá ohcat dikšui dakkaviđe dearvvašvuođaguovddážii dehe heahtevuostáváldimii jus mánás lea feber ja lea juoga, dehe máŋga dáin váivviin:
ii leat seamma oktavuohta go dábálaččat
orru hirbmat váibbas iige nagot juhkat
temperatuvra lea badjel 41 gráda.
Galgá álo váldit oktavuođa dearvvašvuođaguovddážiin dehe fáktavuostáváldimiin jus mánná lea
nuorat go golbma mánu ja lea feber badjel 38 gráda
golmma ja guđa mánu gaskkan ja lea feber badjel 39 gráda.
Galgá váldit oktavuođa divššuin jus feber ii leat luoitán njealji jándora geažis, beroškeahttá máná agis.
Don sáhtát birra jándora sárdnut buohccedivššáriin ja oažžut ráđi.
Dat gii vástida sáhttá maid muitalit man dearvvašvuođaguovddážii gullot.
1177 Vårdguiden redakšuvdna ja redakšuvdnaráđđi leat maid heivehan, dárkkistan ja dohkkehan buot sisdoalu.
Mánás lea álkit vuoigŋat jus dat oađđá oaivi badjin.
Sáhttá maid loktet seaŋgga oaivegeaži bidjamiin liige bolstariid báljá vuollái.
Mánát mat leat vilostuvvan leat dávjá šlieddasat, váibasat, vehá surolaččat ja ludnjásat vuosttaš beivviid.
Sis láve leat njunni dievva dehe sis lea golgi nuorvu ja sáhttet leat erdot ja sis sáhttá leahkit cottabávččas dehe bealljenávllat.
Sis sáhttá maid leahkit vehá gosohat ja muhtumin feber.
Álggos snuolga lea dávjjimus girkkis ja čađačuovgi ja moatti beaivvi geažis šaddá suohkadit, ja fiskadin ja ruonádin.
Nuorvvu vuosttaš beivviid mánná veadjá heajumusat.
Vahku guovtti geažis nuorvu láve mannat badjel iešalddis.
Dábálaš nuorvvu sivvan lea virus, ja virusa vuostá eai leat mangelágán dálkasat mat sáhttet dagahit ahte mánná dearvvaštuvvá jođáneappot.
Mánát geain lea feber ja leat šlieddasat galget bissut ruovttus
Mánát geain lea feber ja leat váibasat ja šlieddasat galget bissut ruovttus ja vuoiŋŋastit.
Máŋggat mánát dárbbahit maid beassat leahkit ruovttus vuosttaš beaivvi go sis ii leat feber, almmá sii leat geavtán febervuolidan dálkasiid.
Sii dárbbahit virkkosmuvvat vai nagodit ovdaskuvllain ja skuvllain.
Vuoiŋŋasteapmi lea dárbbašlaš
Mánná láve dovdat ieš olugo nagoda leahkit badjin.
Sáhttá orrut álkit vuoigŋat ja oađđit go leat moadde liige bolstara oaivve vuolde.
Dát guoská erenomážit boarrásit mánáide geat vellehit lotka.
Una mánážiid sáhttá atnit raddelávkkas, mánástuolus dehe askkis beaivvi áigge.
Sálteluvus dehe njunnespraya go njunni lea dievva
Jus mánás lea njunni dievva sáhttá goaikkuhit dehe sprejjet sálteluvvosa njunnái, mii njárbuda snuolggaid.
Oažžu maid eret loahppa snuolggaid álkit.
Luvvosa sáhttá maid ieš ráhkadit luvvademiin millilittara- ovtta ruddamihtu- sáltti desilittarii čázi.
Sálteluvvosa goaikkuheapmái máná njunnái sáhttá geavtit bumbolduhku.
Go njunni lea sakka buđđosan mánnái sáhttá addit bohtagaluoitin njunnegoaikkanasaid dehe njunnespreijje mii geahpida bohtaneami njunis.
Dákkár dálkasat gávdnojit oastit reseaptahaga iige galgga geavtit guhkit go logi beaivvi maŋŋálaga.
Reseaptakeahtes febervuolidan dálkasat
Febera dárbbaha hárve dikšut febervuolidan dálkasiiguin.
Eanaš mánáin lea feber mii bistá moadde beaivvi mii ii dárbbat mearkkašit maidege váralačča.
Muhto galgá addit febervuolidan dálkasiid jus mánná veadjá mearkkašahtti heajuid feberis, ovdamearkka dihte sus lea gorut bávččas, lea lunjas, borrá ja juhká heajubut, nohkká heajuid dehe lea váttis lotkkodit eahkes.
Vuollái guđa mánnosaš máná geas lea feber ii galgga dikšut váldditkeahttá álggos oktavuođa divššuin.
Guđa mánu rájes mánná sáhttá oažžut Iprena dehe Ibumetiinna, mii lea reseaptakeahtes ja siskkilda ibuprofena.
Dálkasat leat golgi hámis dehe bahtabuikun ja rivttes attus una mánážiidda.
Ale seagut sierra dálkasiid.
Vuollai 18 jahkásaš mánát geain lea feber eai galgga geavtit feberavuolidan dálkasiid main lea acetylsalicylsyra, ovdamearkka dihte Magnecyl, Treo dehe Albyl.
Reseaptakeahtes gosohatdálkasat
Jus mánás lea gosot lea dehálaš ahte mánná gossá bajás šliivvi vai giegir ráinnasduvvá.
Gosohalitnudan dálkasat dahket váddáseabbon mánnái oažžut bajás šliivvi.
Šliivvilodjen dálkasiin vuorustis lea eahpesihkkar vuoibmi.
Gosoha lidnudeapmái sáhttá dan sajis geahččalit addit liegga dehe galbma juhkosa.
Vuollái guovttejahkásaš mánnái ii galgga goassege addit gosotdálkasa ovdalgo álggos lea váldán oktavuođa doaktáriin.
Galgá oaidnit ahte sii basset gieđaid máŋgii beaivvis.
Jur doppe virus álkimusat darvána ja viidu.
Njoammunviidun unno maid jus mánná ii stoaga dainna geas lea nuorvu.
Sálle máná leahkit olgun nu olu go vejolaš, dálvet nai.
Jurddat ahte mánáide geat šaddet gierdat duhpátsuovas birrasis álkibut boahtá nuorvu.
Galgá dakkaviđe váldit oktavuođa dearvvasvuođaguovddážiin dehe fáhkkavuostáváldimiin jus mánná orru hirbmat váibbas iige nagot juhkat.
Seamma guoská jus mánás lea lossat vuoigŋat dehe jus mánás lea gosahat mii vearrána, erenomážit jus dat šárrá.
Jus bealjis golgá golggus galgá váldit oktavuođa dearvvasvuođaguovddážiin dehe fáktavuostáváldimiin, nu ahte mánná dutkojuvvo.
Jus mánás lea bealljenávllát, iige mana badjel, ferte váldit oktavuođa dearvvasvuođaguovddážiin dutkama dihte jándora siste.
Dat geat vástidit sáhttet maid muitalit man dearvvasvuođaguovddážii don leat čállon.
1177 Vårdguiden redakšuvdna ja redakšuvdnaráđđi leat maid heivehan, dárkkistan ja dohkkehan buot sisdoalu.
Mii lea gynekologalaš seallaiskkus ? (ca 3 sidor)
Guođđimiin jeavddalaččat gynekologalaš seallaiskosa sáhttá suddjet iežas viigáčeabetboraš-dávddas.
Seallaiskosat váldo goaŧŧonjálmmis čoavjevuođus ja sáhttá árrat čájehit jus leat seallarievdamat mat sáhtáše dagahit goaŧŧočeabetborašdávdda.
Eanaš seallarievdamat mat fuomášuvvojit leat álkit rievdamat mat buorránit ieža, muhto muhtimiid ferte váldit eret.
Hui hárve dáhpáhusas sáhttá seallaiskkus čájehit borašdávdda.
Dálle borašdávda láve leahkit árra dásis ja dikšun sáhttá šaddat álkibun ja unnit liigeváikkuhusaiguin.
Ruoŧa nissonat bovdejuvvojit dássedit gynekologalaš seallaiskkusváldimii, ng. screening.
Jus lea 23 ja 50 gaskkan boahtá bovdehus juohke goalmmát jagi. Dan maŋŋel juohke viđat jagi dassážiigo lea 60 jagi boaris.
Jus lea badjel 50 jagi sáhttet rutiinnat leat sierralágánat ja vuolgit das man guovllus riikkas orru.
Ii dárbbat ráhkkanit mange ládje, muhto lea buorre ahte ii leat anašan dehe geavtán mangelágán sálvva čoavjevuođus jándora ovdal dutkama.
Muđui iskosa lea váttis dulkot.
Iige galgga guođđit iskosa go leat mánodávddat.
Mot dutkan dáhpáhuvvá ?
Go iskkus váldo ferte nuoladit goruda vuolit oasi ja velledit gynekologalaš dutkanstullui.
Doavttir dehe jurttamovra sáhttá váldit iskosa máŋgga ládje.
Dávjjimusat gevtojuvvo una lasta mii sihkkojuvvo goaŧŧonjálmmi vuostá ja dasto una dipma borstta goaŧŧočeabetkanála vuolit oasi vuostá.
Dávjá oažžu maid vástidit muhtin jearaldagaide iskkusváldima oktavuođas.
Dutkamuš ii bávččagahtte ja čađaheapmi váldá dušše moadde minuhta.
Vástádusa seallaiskosii oažžu guđa vahku siste.
Iskkusváldin lea riskkaheapme.
Mii lea gynekologalaš seallaiskkus ?
Gynekologalaš seallaiskkus lea iskkus mii váldojuvvo goaŧŧočeabeha vuolit oasis mii gohčoduvvo goaŧŧonjálbmin ja mii luoitá viigái.
Iskkus sáhttá árrat čájehit jus olbmos leat seallarievdamat main sáhttá vuolgit goaŧŧočeabetborašdávda.
Eanas seallarievdamat mat fuomášuvvojit leat geahppasit rievdamat mat buorránit ieža, muhto oassi dárbbaha váldot eret.
Iskkus sáhttá maid čájehit borašdávdda, vaikko dat lea hui eahpedábálaš.
Jus jeavddalaččat guođđá seallaiskosa oažžu nanu suoji goaŧŧočeabetborašdávdda vuostá daningo seallarievdamat sáhttet gávdnojuvvot ovdalgo dat leat ovdánan borašdávdan.
Seallaiskkus váldojuvvo goaŧŧočeabeha vuolit oasis, goaŧŧonjálmmis mii luoitá viigái.
Livmoder = goaŧŧu Äggstock = monneráksá Livmoderhals = goaŧŧočeabet Livmodertapp = goaŧŧonjálbmi Slida = viigá, cinni
Gynekologalaš seallaiskkus gullo dearvvašvuođadárkkástusaide, ng. screening masa Ruoŧa nissonat bovdejuvvojit jeavddalaččat.
Daningo seallarievdamat dalle sáhttet áicojuvvot ja dikšojuvvot árrat, lea dagahan ahte goaŧŧočeabetborašdávda lea šaddan fuomášahtti eahpedábáleabbon maŋemus 40 jagis.
Seallaiskosat eará dilálašvuođain
Gynekologalaš seallaiskosa sáhttá guođđit maid jus lea jurttamora dehe gynekologa luhtte ja čađaha gynekologalaš dutkama eará siva dihte.
Seallarievdamat ja borašdávda
Seallarievdamiid sivvan sáhttá leahkit vuohččecuocca hearddohuvvan mat bakteriijat leat dagahan dehe gaskaboddosaš virusinfekšuvdna.
Dat lea dábáleamos sealla rievdantiipa mii sáhttá buorránit ieš.
Eará seallarievdamat mat sáhtále šaddat goaŧŧočeabetborašdávdan, sáhttet váldojuvvot eret unnit doaibmabijuin.
Jus lea seallaiskkus mii ii leat normála dahkkojuvvo dárkkástus ja dalle dávjá gohččojuvvo doaktárii.
Dalle olmmoš sáhttá oažžut evttohusa ahte seallarievdamat váldojuvvojit eret dehe sáhttá vuordit ja geahččat jus rievdamat buorránit ieža.
Láve váldit guhkes áiggi ovdalgo seallarievdamat ovdánit goaŧŧočeabetborašdávdan, dábálaččat logis vihttanuppelot jahkái.
Lea hui eahpedábálaš ahte juo ovdánan borašdávda fuomášuvvo seallaiskkusváldimis, muhto dat dáhpáhuvvá hui hárvvui.
Dalle láve borašdávda leahkit árramuttus ja dikšun sáhttá šaddat álkibun unnit siidováikkuhusaiguin.
Juohke jagi ožžot illá 450 ruoŧŧelaš nissona goaŧŧočeabetborašdávdda dan sadjáigo, sullii 30 000 nissona, ožžot dieđu ahte sis leat seallarievdamat.
Nissonat bovdejuvvojit juohke goalmmát jagi
Buot nissonat 23 ja 50 gaskkan ožžot bovdehusa seallaiskkusváldimii juohke goalmmát jagi.
Jus lea badjel 50 jagi sáhttá áigi bovdehusaid gaskkan molsasaddat vuolgá das gos orru riikkas.
Nissonat geat ovdal leat dikšojuvvon seallarievdamiid dihte sáhttet dárbbahit seallaiskkusdárkkástusaid maid maŋŋel 60 jagi.
Bovdehus sáddejuvvo dan čujuhussii gosa lea sisačálihuvvon ja lea álo eaktodáhtolaš oassálastit.
Man vuostáváldimii iskkus guđđojuvvo ?
Dábálaččat oažžu bovdehusa mearriduvvon áigái man sáhttá molsut.
Jus guođđá seallaiskosa gynekologalaš dutkama oktavuođas, ovdamearkka dihte gynekologa luhtte dehe prevenšuvnnašávnnasrávvemiin, lávejit iskosat maid registrerejuvvot nu ahte oažžu boahttevaš fálaldaga seallaiskkusdárkkástussii go lea gollan golbma dehe vihtta jagi.
Muhtimat eai dárbbat guođđit iskosa
Dat geat leat vuollái 23 ja badjel 60 eai bovdejuvvo
Jus lea vuollái 23 jagi ii bovdejuvvo seallaiskkusdárkkisteapmái. Seallarievdamat leat iešalddes oalle dábálaččat ovdal 23 jagi, muhto eatnasat jávket ieža nu nuorra nissoniin.
Lea hui eahpedábálaš ahte goaŧŧočeabetborašdávda ovdána nu árrat.
Jus lea oassálastán gynekologalaš seallaiskkusdárkkisteapmái ja leat leamaš máŋga normála seallaiskosa go lea deavdán 60 jagi lea riska hui unni ahte maŋibus eallimis ovddida goaŧŧočeabetborašdávdda.
Dat geain ii leat leamaš seksa eai dárbbat guođđit iskosa
Goaŧŧočeabetborašdávda albmana beare nissoniin geain leamaš seksa ja geat dalle leat bostohallan dihto tiippat HPV:ai, humant papillomvirusii.
Jus lea čuohpahan eret goaŧu
Jus lea čuohpahan olles goaŧu, mii gohčoduvvo hysterektomiija, it dárbbat mannat seallaiskkusdárkkisteamis, daningo dalle goaŧŧonjálbmi lea maid dalle váldon ollásit eret čuohpadeamis.
Jus lea eahpesihkkar man soarttat čuohpadeami lea čađahan dehe mii lea váldon eret sáhttá jearrat dan klinihkas gos čuohpadeapmi dahkkui.
Jortamovra jortamovravuostáváldimis dehe etniidrávaguovddážis sáhttet dávjá maid veahkehit oažžut dan dieđu.
Jus lea eahpesihkkar lea buoret váldit iskosa sihkkarvuođa dihte.
Nu dutkan dáhpáhuvvá
It dárbbat ráhkkanit ovdal seallaiskosa mange sierra ládje, muhto ferte garvit anašeami dehe geavtit soames vuoidasa dehe sálvva jándora cinnis ovdal dutkama.
It ge galgga maid guođđit iskosa jus leat mánodávddat.
Iskkusváldi, gii lea jortamovra dehe doavttir, lebbe várrogasat cinneseinniid dábálaš gynekologalaš instrumeanttaiguin mat galget leahkit gorutlieggasat.
Mot iskkus váldo rievdá veháš vuostáváldimis vuostáváldimii.
Dábáleamos lea ahte muorra dehe plástelasta sihkkojuvvo goaŧŧonjálmmi vuostá ja dasto gevtojuvvo una dipma borsta goaŧŧočeabetkanála vuolit oasis.
Iskkusváldin dáhpáhuvvá jođánit ja váldá beare moadde minuhta.
Muhtimat sáhttet dovdat dan unohassan muhto dat manna jođánit badjel.
﻿﻿Jearaldagat maidda galgá vástidit
Dábálaččat oažžu maid vástidit muhtin jearaldagaide iskkusváldima oktavuođas, ovdamearkka dihte
goas maŋemus mánodávdda vuosttaš beaivi lei, dehe leatgo mánodávddat nohkan
dikšojuvvogo hormonaiguin jorggáldatjahkeváivviid vuostá
Dieđut sáddejuvvojit iskosa mielde ja geahpidit laboratoria dahkat árvvoštallama.
Maŋŋel sáhttá oažžut unnánaš riskkahis vardima
Goaŧŧočeabeha šliiveassi vardá álkit ja lea dábálaš ahte oažžu una ja riskkahis vardima dutkama maŋŋel.
Vardin jávká moatti beaivvi geažis.
Áhpeheamit sáhttet guođđit iskosa
Iskkusváldin lea riskkaheapme ja iskosa sáhttá dahkat vaikko lea áhpeheapme.
Lávejuvvo rávvet guođđit iskosa maŋemustá 15. áhpehisváhku daningo spiehkkaseaddji iskosa dutkan sáhttá leahkit váddásit jus áhpehisvuohta lea ovdánan guhkás.
Eanaš vástádusat eai čájet mangelágán rievdamiid
Guđa vahku siste galgá oažžut reivve iskkusvástádusaiguin, muhto muhtumin dat sáhttá váldit guhkit áiggi.
Sullii 95 čuođi iskosis leat seallarievdamiid haga ja árvvoštallo normálan.
Vástádusa oažžu dalle sáddejuvvot njuolga ruoktot laboratorias.
Jus iskkus lea guđđojuvvon gynekologavuostáváldimii dehe eastadanávnnasvuostáváldimii lea dávjjimusat dat gii lea dahkan iskkusváldima geas lea vástu fuolahit vástádusas.
Eahpedábálaš dáhpáhusas iskosa eai leat sáhttán analyseret, ovdamearkka dihte jus lea leamaš olu mánodávdavarra das.
Dalle bovdejuvvo ođđa seallaiskkusváldimii.
Jus iskkus čájeha soameslágan seallarievdamiid dat dutkojuvvo viidáseappot.
Teasta dárkkista leago HPV tiipa, humant papillonvirus, mii addá riskka goaŧŧočeabetborašdávdii.
Jus leat gehpes seallarievdamat mat eai siskkil dakkár virusa dárbbahuvvo beare váldit ođđa seallaiskkus jagi maŋŋel.
Go lea jearaldat buot seallarievdamiin nissoniin geat leat vuollái 30 ja 35 jagi rávvejuvvo dál ahte gynekologa dutká, muhto albmana maid ahte muhtin báikkiin bovdejuvvo dan sadjái ođđa seallaiskkusváldimii jortamovrra lusa.
Nissonat geat leat badjel 30 ja 35 jagi ja geain leat eará seallarievdamat go geahppasepmosat, rávvejuvvo maid gynekologa dutkamii.
Seallaiskkusváldimat eai atte ollislaš suoji borašdávdda vuostá
Dássedis seallaiskkusdárkkisteamit addet nanu suoji goaŧŧočeabetborašdávdda vuostá, muhto dat ii leat ollislaš.
Sáhttá oažžut goaŧŧočeabetborašdávdda vaikko seallaiskosat leat leamaš normálat, muhto dat lea hui eahpedábálaš.
Dan lassin ahte manná jeavddalaččat dássedit seallaiskkus- dárkkisteamis galgá danin álo ohcat dikšuma jus oažžu vardimiid go anaša, jus dávjá oažžu vardimiid mánodávddaid gaskkan dehe jus oažžu vardimiid maŋŋel go mánodávddat leat nohkan.
Sáhttá álo riŋget buohccedikšunrávvemii oažžun dihte ráđi gosa galgá jorgasit.
Sáhttá dovdat leabohisvuođa iskkusváldima ja iskkusvástádusaid dihte
Seallaiskosiid guođđin sáhttá dovdot lossadin.
Sáhttá dovdat iežas ovdamearkka dihte leaboheapmin dan áigge go vuordá iskkusvástádusaid.
Dalle lea buorre jurddašit ahte seallaiskkusváldimat lea okta vuohki suddjet iežas borašdávdda vuostá.
Dat rievdamat mat fuomášuvvo sáhttot stuorimus oassái váldot eret eaŋkilis vugiin nu ahte vealtá borašdávdda ovdáneami boahtte áiggis.
Lea hui eahpedábálaš ahte iskkus čájeha ahte lea ovddidan borašdávdda.
Daid hárve gerddiid go borašdávda fuomášuvvo seallaiskkusdárkkisteami bokte láve dat leahkit árra muttus ahte dikšun šaddá eaŋkileabbon ja unnit siidováikkuhusaiguin.
Iskkus man olmmoš guođđá seallaiskkusváldimis lávejuvvo vurket.
Ovdamearkka dihte ođđa iskosat veardiduvvo boares iskosiiguin ja sierra čuovvumat dahkko.
Iskosat sáhttet dan lassin gevtojuvvot dutkamii ja eará dárkkuhussii maid dutkanetihkalaš komitéa dohkkeha.
Jus ii hálit ahte iskkus galgá vurkejuvvot boahttevaš áigái dan sáhttá dadjat dasa gii váldá iskosa, ja dat duššaduvvo dasto.
Dieđut iskkusváldimis vurkejuvvo maid kvalitehtaregisterii mii gevtojuvvo divššu buorideapmái.
Jus ii hálit ahte su iežas dieđut galget gevtojuvvot dása sáhttá gáibidit ahte dat váldo eret.
Devdnejeaddji: Kari C Toverud, certifierejuvvon medisiinnalaš devdnejeaddji, Oslo, Norge
Redakšuvdna ja redakšuvdnaráđđi 1177 Vårdguiden leat maid heivehan, dárkkistan ja dohkkehan buot sisdoalu.
Muhtumin lea álkimus addit juhkosa deadjabasttiin ja addit una meriid dávjá.
Go mánáin lea čoavjebávččas lea dábálaš ahte sii vuovssadit ja sis lea lužohat.
Sis sáhttá maid leahkit čoavjebávččas ja feber.
Čoavjebávččas vuolgá dábálepmosit infekšuvnnas man virus lea dagahan.
Váivvit lávejit álgit moadde beaivvi maŋŋel go lea njommon mánnái ja bohtet jođánit.
Dávjá máŋgasat veagas dehe ovdaskuvllas skihppájit.
Dábálaččat infekšuvdna manná badjel moatti beaivvis.
Olmmoš massá golgosa ja sálttiid vuovssademiid ja luhčadávdda bokte.
Una mánážat leat olu hearkkibut golggosmassimiidda go ráves olbmot.
Jus una mánás massá eanet golgosa go dat oažžu sisa sáhttá dat jođánit hedjonit.
Danin lea dehálaš addit juhkosa dakkaviđe infekšuvnna álggu rájes.
Unnimus mánát leat erenomáš hearkkit golggosmassimii.
Jus máná njamahit dehe bibmet bohttaliin
Jus máná njamahit galgá joatkit dainna.
Galgá njamahit dávjjibut go dábálaččat.
Vaikko máná vuovssadeapmi joatkašuvvá galgá joatkit njamahit máná dávjá.
Seamma guoská máná gean bibmojuvvo bohttaliin.
Mielkki sáhttá bohčit gieđain dehe pumppuin.
Jus mánná luhču ollu ii leat nuogis ahte mánná oažžu raddemielkki, mánná dárbbaha dalle maid oažžut golggosbuhttehusa.
Jus mánná vuovssada ollu golggosbuhttehus lea buoremus.
Daningo golgosis lea sálti máhccá golggosdássedeaddu gorudis bures.
Jus mánná vuovssada ollu dárbbaha addit sullii guokte deadjabastte golgosa juohke viđa minuhtas.
Jándoris dárbbahuvvo golggus eanet go jáhkkáge, ovdamearkka dihte jahkásaš dárbbaha badjelaš littara.
Galgá goit vealtit ila njálgga juhkosiid, dego ovdamearkka dihte limonáda ja sávtta, daningo ila olu sohkar dagaha eanet luhčadávdda.
Ale atte gehpesjuhkosiidge daningo dain ii leat sohkar obanassiige.
Go vuovssadeamit leat meaddel muhto luhčadávddat ain bistet
Lea dábálaš ahte vuovssadeamit heitet álggos dan sajis go luhčadávddat bistet veháš vel.
Jus mánás lea luhčadávda ja jus mánná njamahuvvo jotkojuvvo njamaheapmi dego ovdal.
Jus mánná ii njamahuvvo, sáhttá addit eadnemielkebuhttehusa, rise- dehe majsejuvcca váldimiin vuhtii máná agi.
Álggat addimiin una meriid gearddiinis vai oainnát bissugo biebmu siste.
Go mánná háliida álgit borrat lea buorre addit dábálaš biepmu masa seaguha liige vuoja.
Jus háliida geahččalit juoidá mii bisseha dalle sáhttá addit rušpejuvcca, mii lea dahkkon rušpenjuvdosis ja čázi badjel guđa mánnosaš mánnái.
Jurddaš ahte heđen dagaha dipma baikka ja váddásit luhčadávddas ferte vealtit dievasgordnejuvcca.
Vuordde fiberrikkis borramušgálvvuin dasságo mánná lea ollásit dearvvas.
Jus vuovssadeamit bohtet ođđasit, álggat fas addit golggosbuhttehusa, muhto leage seamma áigge dárkil jus mánná álgá šaddat šliettas dehe váikkuhuvvon.
Daningo čoavjedávda lea bahá njoammut lea buorre jus mánná ja buot veagas basset gieđaid golgi sáibbuin ovdal borrama ja hivssegis mannama maŋŋel ja ahte buohkain lea iežas sihkaldat dehe gevtet oktiigeavtinsihkaldaga.
Hivssega sáhttá maid sihkut dávjá.
Mánná galgá leahkit ruovttus go vuovssada dehe go das lea luhčadávda.
Jus mánná vázzá ovdaskuvlla dehe bearašbeaiveruovttu sáhttá dat mannat dohko go ii leat vuovssadan dehe das ii leat leamaš luhčadávda guovtti jándorii.
Galgá ohcat dikšui dearvvasvuođaguovddážii dehe fáhkkavuostáváldimii dakkaviđe jus mánás leat dávjjit luhčadávddat ja vuovssadeamit ja čájeha mearkkaid golggosvánis, lea čielgasit váiban iige beroš birrasis, cissa unnán dehe hárvuid iige nagot stoahkat.
Galgá maid ohcat dikšui dakkaviđe jus mánás vuovssademiid ja luhčadávdda lassin lea alla feber dehe hirbmat čoavjebávččas, dehe lužohagas lea seahkalaga varra ja šliivi.
Galgá riŋget buohccedikšorávahahkii dehe váldit oktavuođa dearvvasvuođaguovddážiin jus mánná ii leat šaddan buoret jándoris, dehe mánná čoavjedávdda maŋŋel lea virkui muhto lea leamaš dipma čoavji guhkit go guokte vahku.
Jus vuollái guđamánnosaš mánná vuovssada ja sus leat luhčadávddat galgá álot váldit oktavuođa buohccedikšorávahagain dehe dearvvasvuođaguovddážiin.
Jus mánná lea ožžon luhčadávdda olgoriikkareaissu oktavuođas galgá váldit oktavuođa dearvvasvuođaguovddážiin dehe mánáiddoavttervuostáváldimiin.
Manin dárbbaha dutkojuvvot ?
Ná dat dáhpáhuvvá (ca 4 sidor)
Dutkamuš dahkko dávjá mammongráfaovttadagas, mii sáhttá leahkit friddja dehe buohccivies u röntgenossodaga oktavuođas.
Mammongráfa dahkko maid sierra raddevuostáváldimiin ja dihto dearvvašvuođaguovddážiin.
Álggos oažžu vástidit röntgenbuohccedivššára muhtin jearaldagaide leatgo raddeváivvit dehe borrágo dálkasiid mat siskkildit hormonaid.
Dasto oažžu nuoladit bajit oasi gorudis ja buohccidivššár geahččá rattiid ja merke jus leat muhtin oinnolaš rievdamat, ovdamearkka dihte stuorit riegádanmearkkat dehe árppat ovddit čuohpademiin.
Dat soitet oidnot röntgengovas ja dahkat váddáseabbon árvvoštallama.
Raddi deddojuvvo leadjái nuppi pláhta vehkiin nu ahte šaddá oalle steažžasin.
Dát dagaha ahte govva šaddá čielggas seamma áigge go suonjardandosa sáhttá dollot vuollin.
Gieđa ferte doallat badjin ja vuoiŋŋastahttit apparáhta vuostá go guokte- golbma gova váldo.
Dasto geardduhuvvo seamma bargu nuppiin rattiin.
Dat sáhttá dovdot unohassan dehe bávččagit oanehis botta go raddi deddojuvvo čoahkkái.
Dutkama maŋŋel veadjá dego dábálaččat.
Lea álkimus guldalit eahpedássitvuođaid riššus go raddi lea sáibojuvvon.
Lokte gieđa, guldal ratti ja gieđavuoli njulges suorpmaiguin ja gehpes deaddimiin...
Álgge čiččeruoppi birra ja heaitte gieđavuollái.
Mammongráfa dahkko juogo eastadeaddji dearvvašvuođadárkkisteapmin, ng. screenen, dehe daningo nisson ieš dehe doavttir lea dovdan ođđa bukki rattis.
Metoda gávdnan dihte raddeborašdávdda árrat
Sosiálastivra ávžžuha mammongráfa nissoniidda 40 ja 74 gaskkan.
Eanandiggi fállá buot nissoniidda 50 ja 69 jagi gaskkan vejolašvuođa čađahit mammongráfadutkama.
Dávjjimus leanain fállojuvvo maid vel joavkkuide 40 ja 74 gaskkan dutkan, muhto dat rievdá variere goas álgo bovdejuvvo ja man guhká dutkan joatkašuvvá.
Nuorat nissoniidda lea dábálaš dutkamiin jagi ja beannot jagi gaskkan.
Boarráseappot bovdejuvvot dávjjimusat juohke nuppi jagi.
Dáin dearvvašvuođadutkamiin sáhttá raddeborašdávdašattalmas fuomášuvvot ovdalgo dat lea geargan dagahit mangelágán dávdamearkka, dehe ovdalgo dan dovdáge rattis.
Riska maŋŋit áicamiin lea ahte borašdávda lea geargan viidut, ja dalle dárbbahuvvo stuorit ja váddásit dikšun go dalle go šattalmas áicojuvvo árrat.
Nissona rattiin ii leat dássedis čoakkádus.
Dat vuolgá das ahte rattis leat sihke mielkeravssat ja buoidegođđosat, ja danin dat dovdojit dásseheapmin.
50 jagis rattit šaddet dipmáseabbon dalle mielkeravssat ástet ja buoidegođđosat šaddet sádjái.
Hormonarievdamat váikkuhit rattiide mii dáhpáhuvvá nissona mánodávda-sihkkela áigge ja sáhttet danin dovdot sierralágánat vuolgá das goas dutká daid.
Beaivvi maŋŋel mánodávddaid maŋemus beaivvi lea buorre beaivi iešdutkamii, daningo rattit lávejit leahkit dipmásat ja geahppasat dalle dutkat.
Buot nissonat galggale ieža jeavddalaččat dutkat rattiideaset.
Lea vuogas válljet mearriduvvon beaivvi mánus vai álkibut sáhttá veardidit maid dovdá.
Buorre dilálašvuohta sáhttá leahkit riššus daningo lea álkit guldalit go ráttit lea sáibbohuvvon.
Millosepmosit galggalii guldalit sihke go čuožžu ja go velleha.
Buorresorttat buhkkot dábálaččat
Jus fuomášivččii buogu dehe dokŋama gođđosis sáhttá šaddat leaboheapmin, muhto dávjjimusat dat lea buorresorttat rievdan, erenomážit nuorat nissoniin.
Dat sáhttá leahkit cysta, dat mearkkaša čáhceskoavhli, dehe buorresorttat čanasgođđosa assun.
Radderavssa rievdama sáhttá maid raddeborašdávda dagahan.
Raddeborašdávda lea okta dábáleamos nissoniid borašdávdafoarbma.
Juohke jagi ožžot Ruoŧas sullii 7000 nissona ja 40 dievddu raddeborašdávdda.
Dábáleamos symptoma raddeborašdávddas lea boahku rattis dehe gieđavuolis.
Nubbi lea ahte čižžeruobbi dehe raddeliiki geassása sisa guvlui.
Unnit dábálaččat symptomat leat čilgetmeahttun ruvssodeapmi dehe raddebohtaneapmi, hávvi mii ii savo, dehe varaseagat čáhci čižžeruoppis.
Buot rievdamiid rattis galgá váldit duođas ja doavttir galgá dutkat daid.
Sáhttá jorgasit iežas dearvvašvuođa guovddáža, nissondearvvašvuođadivššu dehe sierra raddevuostáváldima beallái mat leat muhtin stuorit buohcciviesuin.
Ná dat dáhpáhuvvá
Ovttaskas oažžu bidjat ratti gearddiinis pláhta vuostá mii siskkilda kaseahta mas lea röntgenfilbma.
Dasto raddi deddojuvvo čoahkkái ja guokte golbma gova váldojuvvot.
Erenomáš röntgenapparáhtta dárbbahuvvo
Dutkamuš dahkko maid sierra raddevuostáváldimiin ja dihto dearvvašvuođaguovddážiin.
Dat röntgenapparáhtta mii gevtojuvvo lea erenomážit hábmejuvvon vai sáhttá addit buriid govaid raddegođđosis gehpes röntgensuonjardeami vehkiin.
Dihto dáhpáhusain sáhttet boraššattalmasat mat leat beare moadde millimettara stuoru áicojuvvot.
Ii dárbbat ráhkkanit mange sierra ládje.
Álggos oažžu vástidit moatti jearaldahkii ja muitalit jus leat leamaš váivvit rattiin, dehe jus borrá dálkasiid mat siskkildit hormonaid.
Dat soitet oidnot röntgengovain ja dulkojuvvot boastut borašdávdašattalmassan.
Raddi gearddiinis bidjo pláhta nala mii siskkilda govvadetektora.
Raddi njuvdojuvvo dasto čoahkkái čađačuovgi pláhtain mii deddojuvvo ratti vuostá.
Dasto dahkko seamma ládje nuppiin rattiin.
Olles dutkamii gollá 15-30 minuhta, ieš govaváldimii 5- 10 minuhta.
Sáhttá dovdot unohas dehe bávččagahttit oanehis botta go raddi deddojuvvo čoahkkái.
Muhto dat ferte dahkkot, daningo govva oažžu buoret kvalitehta ja dutkan šaddá sihkkareabbon.
Dan lassin sáhttá gevtot vuollegit suonjardosa go jus raddi ii livččii deddojuvvon čoahkkái.
Dávjjimustá leat guokte doaktára geat beroškeahttá nuppiideaskka árvvoštallaba mammongráfagovaid.
Dalle váldojuvvo lasse mammongráfagovat ja dalle dutkojuvvo dávjá maid Ultra-jienain.
Jus lea beare una rievdan mii lea váttis dovdat iskkus sáhttá váldot ođđa mámmongráfain dehe Ultra-jiena vehkiin.
Fiinna nállu čuggejuvvo rievdamii ja seallaiskkus njammojuvvo olggos.
Buot dát dahkko sihkkarastin dihte ahte ii leat borašdávda.
Vástádus mámmongráfadutkamis sáddejuvvo njuolga ruoktot guovtti vahku siste dasgo lea bovdejuvvon dearvvašvuođa dárkkisteapmái.
Jus lea vuolggahuvvon mammongráfii oažžu dieđu dutkanbohtosis iežas doaktáris.
Hormonadikšun sáhttá dahkat árvvoštallama váddáseabbon
Muhtin nissonat ožžot hormonadikšuma jorggáldatjagiid áigge dehe maŋŋel dehe go borret p-billara.
Dakkár dikšun váikkuha raddegođđosii nu ahte dat šaddá diktábun mii dagaha mammongráfagovaid váddáseabbon árvvoštallat.
Danin lea dehálaš muitalit jus borrá dálkasiid mat siskkildit hormonaid.
Dutkan ii leat váralaš
Dat suonjarmearri masa šaddá mammongráfadutkamis lea nu unni ahte dat ii buvtte mangelágán riskkaid.
Ii galgga biehttalit mannamis mammongráfadutkamii go bovdejuvvo, dehe jus lea áican rievdama iežas rattis.
Mammongráfain sáhttá dutkat vaikko olbmos lea raddeimplantahtta.
Ii leat mangelágán riska ahte implantáhtta cuovkana, muhto go dalle ii sáhte deaddit rattiid čoahkkái dego nissoniin implantáhtahaga sáhttá dárbbahuvvot individuálalažžat heivehuvvon dutkan.
Dávjjimusat kompletterejuvvo maid mammongráfa ahte rattit guldaluvvo čađa ja dutkojuvvo Ultra- jienain.
Go lea hui nuorra lávejuvvo dutkat Ultra-jienain mammongráfa sajis.
Dat vuolgá das go raksagoađus lea nu divttis ahte mammongráfagovaid lea váttis dulkot.
Ultra-jietna addá dalle sihkkarit vástádusa.
Jus doavttir vihku ahte rattis lea bohtaneapmi dalle lávejuvvo mammongráfa garvit daningo lea biidnu deaddit ratti čoahkkái.
Dan sajis sáhttá leahkit buorre čađahit Ultra-jietnadutkama, oaidnin dihte leago siedja man dárbbaha bohčit olggos.
Go infekšuvdna lea dikšojuvvon galgá goittotge čađahit mammongráfa.
Dat lea erenomáš dehálaš jus lea boarrásit.
Jus lea áhpeheapme ii gálgga čađahit dearvvašvuođadutkama, ng. screnen, mammongráfain.
Muhto jus áicá rievdama rattis galgá álo váldit oktavuođa divššuin vai jođánit beassá dutkamii, vaikko lea áhpeheapme.
Dalle dutkan álggahuvvo Ultra-jienain ja dievasmahtto mammongráfain jus dárbbašĺas.
Dárkkisteaddji: Laszlo Tabar, doavttir, professor, spesialista i radiologi Falu buohccevies us
1177 Vårdguiden redakšuvdna ja redakšuvdnaráđđi leat heivehan, dárkkistan ja dohkkehan maid buot sisdoalu.
Basa čalmmi kompressoriin dehe bumbolduhkuin olggut čalbmegeažis siskkibu guvlui.
Čalbmevuolššit mánáin leat dábálaččat, dávjá virusinfekšuvnna oktavuođas dego nuorvu.
Eanas buorrána vahkus divššukeahttá.
Čalbmevuolši njoammu álkit.
Mánát sáhttet oažžut vuolšši čalmmiide eará sivaid dihte nai.
Sivvan dasa sáhttá leahkit allergiijareakšuvdna dehe ahte mánná lea vahágahttán čalmmi dehe ožžon riba čalbmái.
Vuolši lea goruda vuohki bealuštit iežas.
Mánná geas lea čalbmevuolši ja leat rukses čalmmit ja veháš durddas vuožus unnánaš nuorvvu oktavuođas ii dárbbat leahkit eret ovdaskuvllas jus muđui veadjá bures.
Mánát geat vázzet ovdaskuvlla galget leahkit nu virkot ahte sii nagodit oassálastit buot doaimmaide.
Mánát geain lea allergiijaváttut čalmmiin eaige dárbbat leahkit ruovttus.
Mánná ferte bissut ruovttus jus čalbmi lea sidjon
Jus máná čalbmi ruddo gitta ja ferte sihkut sieja čalmmis máŋgii beaivvis lea mánás garra infekšuvdna.
Eanas goappeš čalmmit leat erdon ja siedja sáhttá golgat.
Mánná ferte dalle leahkit eret ovdaskuvllas oassái daningo dat njoammu, oassái daningo máná čalmmi ferte bassat máŋgii beaivvis.
Mánná sáhttá fas mannat mánnájovkui go garra vuolši lea buorránan iige čalmmis leat šat siedja.
Čalbmevuolši njoammu álkit una mánážiid olis daningo sii stohket nu lahka nuppiideaset.
Njoammun viidu earet eará go mánná ruvve čalmmiidis ja dasto váldá ájanasaid dehe gitta eará mánáide.
Skuvlamánáin ii leat seamma lahka oktavuohta muhto garra čalbmeinfekšuvnnas sáhttet sii goit dárbbahit leahkit ruovttus jus čalmmit leat erdon.
Geavtte kompressora dehe bumbola ja basa olggul olggut čalbmegeažis siskkibu guvlui.
Leage fuolalaš giehtabuhtisvuođain
Eastin dihte čalbmeinfekšuvnnaid lea buorre leahkit fuolalaš giehtabassamiin jus máŋgasiin birrasis lea nuorvu.
Lea maid buorre jus sihke ruovttus ja ovdaskuvllas molsojuvvo sihkaldagat dávjá.
Lea dábálaš ahte njuorat mánáin lea fiskeslágan vuožus čalmmiin, man sivvan lea ahte sis leat baskkit ganjalkanálat go boarrásit mánáin ja ráves olbmuin.
Basa čalmmi ráinnasin olggut čalbmegeažis siskkibu guvlui kompressoriin dehe bumbolduhkuin mii lea láktaduvvon loika hátnáčáziin dehe sálteluvvosiin.
Soaitá dárbbahit váldit oktavuođa divššuin
Čalbmevuolššit mat eai leat buorránan vahkus sáhttet dárbbahit dikšuma antibiotihkain.
Sáhttá váldit oktavuođa dearvvašvuođaguovddážiin.
Guovtti beaivvi antibiotihka dikšuma maŋŋel infekšuvdna ii darvan šat ja mánná sáhttá mannat fas ovdaskuvlii.
Jus mánás leat váttis váivvit beare nuppi čalmmis ja eahpida ahte mánná lea loavkidan čalmmi ii galgga maid vuordit oktavuođa váldimiin.
Jus njuorat mánás lea čalbmevuolši galgá váldit oktavuođa divššuin dakkaviđe.
Sáhttá álot riŋget buohccedikšorávahahkii oažžun dihte ráđiid.
Geainna váldá oktavuođa ?
Duhtameahttun bátnedivššuin olgoriikkas (ca 1 sida)
Jus leat váidaleamit bátnedivššus gávdnojit sierra ásahusat mainguin sáhttá váldit oktavuođa.
Gosa galgá mannat lea gitta das mas lea duhtameahttun ja mainna háliida veahki.
Eanemus gerddiid váidaleamiid ja boasttoipmárdusaid sáhttá čielggadit jus váldá oktavuođa dainna guhte lea bargan bátnedivššuin.
Jus ii sáhte soabahit dahje jus lea boasttogieđahallama dahje vahágiid birra, sáhttá leat dárbu váldit oktavuođa soames earáin, ovdamearkka dihte eanandikki pasieanttalávdegottiin, priváhtabátnedoaktára luohttámušlávdegottiiguin, Sosiálastivrrain dahje Pasieanttadáhkádusain LÖF.
Beroškeahttá gosa manná sáhttá leat buorre sihtat čálalaš vástádusa vai eai šatta boasttovuođat.
Váidal njuolga bátnedikšobargiid luhtte
Álggus sáhttá váidalit njuolga dan olbmui guhte lea iskkan dahje dikšun du.
Dat sáhttá ovdamearkka dihte leat ahte ii dovdda ahte lea duđavaš bargguin mii lea dahkkon, ahte lea ožžon boastto vuostáiváldima dahje atná ahte lea šaddan máksit ila ollu.
Jus lea dikšojuvvon álbmotbátnedivššus
Jus ii hálit váldit oktavuođa dainna gii lea dikšun du dahje jus it soabat, sáhttá mannat vuostáiváldima klinihkka- dahje doaibmahoavdda lusa.
Sáhttá maid váldit oktavuođa álbmotbátnedivššohoavdda iežas eanandikkis / guovllus dahje soames earáin geas lea ovddasvástádus álbmotbátnedivššus.
Juohke eanandiggi dahje guovlu lea maid nu gohččoduvvon pasieantalávdegottit, mat muhtimin gohččojuvvot luohttámušlávdegottit.
Pasieanttalávdegottit váldet vuostá váidalemiid ja oaiviliid earret eará makkár vuostáiváldima, diagnosa, medisineren, gieđahallan, divagat ja čiegusáššiid.
Lávdegottis politihkkarat čohkkájit muhto leat virgeolbmot geat gieđahallet váidalemiid.
Pasieanttalávdegottiid politihkkariin ja virgeolbmuin lea jávohisvuođabággu.
Pasieanttalávdegoddi addá rávvagiid ja doarjaga dasa geas leat váidaleamit álbmotbátnedivššus dahje gieđahallamis mii lea máksojuvvon ollásit dahje oassái eanandikkis dahje guovllus.
Jus lea ožžon divššu priváhta vuostáiváldimis
Jus ii hálit váldit oktavuođa dainna gii lea dikšun du dahje jus it soabat, sáhttá mannat vuostáiváldima klinihkka- dahje doaibmahoavdda lusa.
Sáhttá maid mannat luohttámušlávdegoddái jus lea leamaš bátnedivššára dahje bátnehygienistta luhtte guhte bargá bátnedoaktára luhtte mii lea čadnon Privattandläkarna.
Privattandläkarna luohttámušlávdegottit gávdnojit máŋga sajiin riikkas ja addet evttohusaid got galgá máhttit soabahit iežas bátnedoaktáriin.
Jus priváhtabátnedoavttir ii čuovo rávvagiid de son ii oačču leat mielde Privattandläkarna searvvis.
Dábálaččat luohttámušlávdegoddi ii guorahala dáhpáhusaid mat leat boarrásit go guokte jagi.
Oažžut oktavuođa rievttes luohttámušlávdegottiin sáhttá riŋget Priváhtabátnedikšučuvgehussii (Privattandvårdsupplysningen).
Jus it leat duđavaš luohttámušlávdegotti mearrádusain de sáhttá váidalit dan Privattandläkarna guovddáš luohttámušlávdegoddái.
Privattandläkarna webbasajis sáhttá oažžut dieđuid gosa galgá mannat jus leat váidaleamit.
Das sáhttá maid dahkat ohcamuša ja geahččat jus bátnedoavttir lea čadnon Privattandläkarna searvái.
Jus bátnedoavttir ii leat čadnon Privattandläkarna searvái ii sáhte mannat luohttámušlávdegoddái.
Muhto sáhttá jođihit ášši riektelaččat, muhto de ferte diehtit ahte lea várra ahte šaddá máksit sihke iežas ja vuostebeali riektegoluid jus dáhppo.
Sáhttá maid mannat eanandikki pasieanttalávdegoddái go lea gieđahallon priváhtabátnedoaktáris gos doaibmá ollásit dahje oassái ruhtaduvvo eanandikkis.
Sáhttá ovdamearkka dihte leat vuostáiváldin mii doaimmaha máná- ja nuoraidbátnedivššu.
Manná maid pasieantalávdegoddái dan bátnediksui mii jođihuvvo priváhta muhto gos bátnedoavttir dahje bátnehygienistta lea eanandiggesoahpamuš ráddjeduvvon áigái.
Jus oaivvilda ahte boasttovuođat leat dahkkon
Sosiálastivrii sáhttá ilmmuhit dáhpáhusa dahje olbmo geas lea ožžon divššu.
Beroškeahttá jus dat olmmoš lea álbmotbátnedivššus dahje lea priváhtabargi.
Ferte guovtti jagi siste ilmmuhit maŋŋil go lea ožžon divššu ja dat galgá leat čálalaš.
Álggus lea ieš pasieanta gii ožžo ilmmuhit, muhto maid bearašolbmot dahje lagašolbmot sáhttet ilmmuhit jus ii sáhte dahkat dan ieš.
Sihke ilmmuhus Sosiálastivrii ja Sosiálastivrra mearrádus leat almmolaš áššebáhpirat maid visot geat háliidit sáhttet lohkat.
Muhto lea čiegusvuohta pasieantajournálain ja eará sullásaš áššebáhpirat mat gullet guorahallamii.
Sosiálastivra sáhttá moaitit bátnedikšobargiid ja maid ilmmuhit olbmuid Dearvvašvuođa- buohccedivššu ovddasvástáduslávdegoddái, HSAN.
Galgá dahkkot jus lea dárbu bissehit vieruid ja bargovugiid main sáhttá leat várra.
HSAN sáhttá geahččalit ja mearridit
máhcahit legitimašuvnna dan bátnedoaktáris dahje bátnehygienisttas guhte lea boastut bargan iežas barggu
mearridit geahččalanáiggi, mii mearkkaša ahte bátnedoavttir dahje bátnehygientistta ferte bearráigehččot gitta golbma jahkái, ja maid ahte erenoamáš plána ráhkaduvvo dan botta.
ráddjet dahje máhcahit bátnedoaktára rievtti čálahit dálkasiid.
Sosiálastivra ja HSAN eaba mearrit jus sáhttá oažžut buhtadusa.
Jus oaivvilda ahte lea vaháguvvon divššus de ferte ohcat ekonomalaš buhtadusa Patientförsäkringen LÖF.
Ilmmuhus Sosiálabálvalussii sáhttá dahkkot maid go jus lea oppalaš váidaleapmi.
Ovdamearkka dihte sáhttá leat moaitámuš organisašuvnna vuostá dahje almmolaš váilevašvuođat pasieantasihkkarvuođas.
Álbmotbátnedikšu dahje dan priváhta vuostáiváldin lea geatnegasvuohta ieš ilmmuhit Sosiálastivrii jus vahát dáhpahuvvá vai jus lea várra ahte soamis vaháguvvo duođalaččat bátnedivššus.
Vejolašvuođat buhtadussii
Sáhttá oažžut buhtadusa jus vaháguvvo
Jus vaháguvvo go lea ožžon bátnedivššu sáhttá muhtimin oažžut ekonomalaš buhtadusa pasieantadáhkádusas, ja visot bátnedoavttirvuostáiváldimat fertejit atnit dán.
Beroškeahttá jus vahát lea dáhpahuvvan álbmotbátnedivššus dahje dan priváhta bátnedivššus.
Bátnedoavttir ii lea áicán iige leat meannudan batnegahččanvigi vaikko dássádit olle oallul lea duktojuvvon. Dát lea dagahan ahte lea šaddan bátnegahččanvihki.
Boastu bátni lea divvojuvvon dahje gaikkiduvvon eret.
Buhtadus mii máhttá juolluduvvot máhttá ovdamearkka dihte gokčat fysihkalaš dahje psykalaš gillqdeami, lassánan bátnedikšungolut mat lea gártan lihkohisvuođa dihte ja manahuvvon sisaboahtu barggus.
Bátnedikšunmeannudeamit buktet goit álo mielddis lassi váigatvuođaid maid ii leat vejolaš garvit.
Das ii sáhte oažžut buhtadusa.
Ovdamearkkat mas ii sáhte oažžut buhtadusa:
Go du mielas boađus ii leat čábbi, ovdamearkka dihte go bátnečoras dahje silddis lea boatstu ivdni dahje hápmi
Go leat ožžon protesa mii ii leat nannosit sajáiduvvan go borat dahje sárdnu.
Go bátneduokŋas ii biso čoahkin ja ferte mannat bátnedoaktára luhtte máŋga hávi vai divvu dan fas.
Jus ii oačču buhtadusa vahágis dahje gillámušas dat lea dávjá danin go dat leamaš vealtameahttun.
Ášši almmuha Pasieantadáhkádussii LÖF.
Almmuhus máhttá maid dahkkot lagašolbmos dahje bearašolbmos jus ieš it máhte an dahkat.
Almmuhus ferte dahkkot golbma jagi siste dan rájis go lea ožžon dieđu ahte lea vejolaš gáibidit ruđalaš buhtadusa vahága ovddas.
Ferte maid leat vejolaš dáhkádussearvái oažžut vejolašvuođa árvvoštallat jus vahát lea dahje ii.
Dáhkádussearvi dahká dan journálaid ja röntgengovaid vehkiin mat bohtet dan bátnedoaktáris guhte lea dutkan vahága.
Vahát mii lea dáhpáhuvvan álbmotbátnedikšumis
Jus háliida almmuhit vahága mii lea dáhpáhuvvan dalle go lea leamaš álbmotbátnedikšumis de máhttá dan dahkat pasieantadáhkádussii Eanandikki guovtteguovllolaš dáhkádussearvái, Pasieanttadáhkádus LÖF.
Sin webbáikkis gávdnojit skovit maid galgá deavdit go ráhkada almmuhusa ja doppe máhttá lohkat eanet mii gáibiduvvo buhtadusa oažžumii.
Máhttá maid oažžut dieđuid ja veahki pasieantalávdegottis go áigu dahkat almmuhusa.
Jus lea duhtameahttun Pasieantadáhkádusa mearrádusain máhttá váidit dan Pasieantalávdegoddái.
Eanet dieđuid Pasieantalávdegotti birra gávdnojit Pasieantadáhkádusa LÖF webbáikkis.
Vahát mii lea ihtán priváhta dikšunbáikkis
Jus bátnedoavttir lea miellahtu organisašuvnnas Privattandläkarna de máhttá dohko dahkat almmuhusa.
Privattandläkarna ruovttosiiddus leat eanet dieđut gosa galgá bidjat jearaldagaid.
Álkimus lea jearrat iežas bátnedoaktáris, muhto máhttá maid jearrát Pasieantadáhkádussearvvis, PFF, vai oažžu dieđuid dan birra gosa almmuhus galgá sáddejuvvot.
Jus leamaš priváhta bátnehygienistta luhtte dát maid lea doallevaš.
Vahát mii vuolgá dálkasiin go leamaš bátnedivššus
Dálkkasdáhkádus lea dáhkadus mii visot buvttadeaddjin ja riika sisaoastin dálkasiin Ruoŧas lea.
Ferte almmuhit vahága Dálkkasdáhkádussii golmma jagi siste dan rájis go lea ožžon diehtit ahte lea jáhkehahtti ahte vahát lea vuolgán dálkasa geavaheamis.
Duhtameahttun bátnedivššuin olgoriikkas
Almmuhus ii sáhte dahkkot Ruoŧas
Jus lea boastut meannuduvvon, oažžun meannudanvahága dahje jus leš duhtameahttun bátnedivssuin man lea ožžon olgoriikkas de dan ii máhte almmuhit Ruoŧas.
Dan sadjái ferte almmuhus dahkkot dan riikkas gos leat dutkojuvvon dahje meannuduvvon
Dáhkádussuodji lea dávjá heajubut iežá riikkain ja dábálaččat leat vejolašvuođat oažžut veahki unnit.
Davviriikkain gávdnojit goit dáhkádussuojit mat lea sullii dakkárat go Ruoŧas.
Mas lea jearaldat ? (ca 2 sidor)
Mas lea jearaldat ?
Buohccin dearvvašvuođa – ja buohccedivššus dus lea riekti vuostáváldot gudnejahttimiin ja oažžut ipmirdahtti informašuvnna dearvvašvuođadilis ja dain dutkamiin ja divššuin mat evttohuvvo.
Olmmoš galgá oažžut buori divššu mas lea buorre kvaliteahtta.
Jus ii leat duhtivaš divššuin man lea ožžon dehe lea eahpeduhtivaš vuostáváldimiin, lea riekti váidalit ja guođđit oainnuid.
Dat sáhttá guoskat unnit problemain stuorit dilálašvuođaide mat leat dagahan bissovaš vahágiid dehe jápmima.
Sáhttá maid dahkat váidaga mii viggá oažžut doaimma doaibmat buorebut.
Leat leahkime máŋga sierra lágádusa gosa jorgasit váidagiiguin.
Lea buorre bivdit čálalaš vástádusa go váidala vai beassá ráfis lohkat vástádusa ja vealtá boasttoipmárdusa.
Lea buorre álggos jorgasit njuolga dan doaktára dehe eará dikšobargoveaga beallái geat leat dahkan dutkamiid ja divššu.
Dávjá sáhttá čielga boasttoipmárdus ja eahpečielggasvuođat čielggaduvvot dainna ládje ja unnidit riskka ahte dat gerdo.
Sáhttá maid álot jorgasit dan ossodaga hoavdda beallái gos lea ožžon divššu, ovdamearkka dihte ortopedavuostáváldima doaibmahoavdda beallái.
Mii guoská gielddalaš dearvvašvuođa – ja buohccedivššu dego ovdamearkka dihte ruovttobuohccedivššu jorgašuvvo dan medisiinnalaš vástu buohccedivššára beallái, maid gohčoduvvon MAS, gielddas.
Mii lea eanadikki vuolaš ja gielddalaš dikšun sierrana riikka sierra guovlluin.
Váldá vuostá váidalemiid
Buohccelávdegoddi galgá váikkuhit alit buohccesihkkarvuhtii dearvvašvuođa ja buohccedivššus.
Lávdegoddi galgá leahkit juohke eanadikkis váldimiin vuostá váidagiid ja oainnuid earet eará vuostáváldimis, diagnosain, dálkkodeamis, mávssuin, jávohisvuođajearaldagain ja dikšudáhkádusas.
Lávdegotti politihkkariin lea jávohisvuođageatnegasvuohta.
Buohccelávdegoddi ii leat dearvvašvuođa ja buohccedivššu vuoláš iige mávsse maidege jorgasit dohko jearaldagaiguin ja váidagiiguin.
Dearvvašvuođa ja buohccedivššu lassin gullo buohccelávdegotti doaibmaoassái maid bátnedikšun man jođihit eanadiggi ja priváhttabátnedikšun man eanadiggi goasttida ollásit dehe oassái.
Dan lassin gullo dearvvašvuođa ja buohccedikšun man gielddat jođihit dehe soahpamuša mielde gielddaiguin ja almmolaš fuolaheapmi Sosiálabálvaluslága jelgii man oažžu dearvvašvuođa ja buohccedivššu olis.
Buohccelávdegottis sáhttá ovdamearkka dihte oažžut veahki
informašuvnnain man dárbbaha vai sáhttá váldit vára iežas beroštumiin dearvvašvuođa ja buohccedivššus
oktavuođaiguin dikšubargoveagain
rapporteret dikšoaddái ja dikšunovttadahkii áiccastagaid ja spiehkkasemiid maidda lea reageren.
Sihke njálmmálaš ja čálalaš váidagat dutkojuvvo
Sáhttá sihke riŋget ja sáddet čálalaš váidalemiid buohccelávdegoddái.
Virgeolbmát huolahit ahte váidaleamit čielggaduvvo dehe rivttes instánssa ovttastuvvo.
Buohccelávdegottis ii leat váldi mearridit leago buohccedikšubargoveahka dahkan juoga vearrut dehe ii.
Dat lea dan sajis jearaldat doaibmavástideddjiide dehe eiseválddiide dego Sosiálastivra.
Oktavuođadieđut buohccelávdegoddái galget leat doppe gos leat ožžon divššu ja eanadikki iežas webbabáikkiin.
Gohcá kvalitehta ja sihkkarvuođa
Almmuhusas ii dárbbat namuhit gii dehe geat guddet vásttu dáhpáhusas.
Ii dárbbat ieš diehtit gii lea dahkan vearrut dehe mii lea váilon dikšumis baicca dat rehkke almmuhit dáhpáhusa dakkárin.
Sosiálastivra sáhttá čujuhit kritihka sihke organisašuvdnii ovdamearkka dihte eanadiggái, ja ovttaskasaide dikšunbargoveagas.
Dat sáhttá maid dahkkot jus ii leat mangelágán almmuhus dehe váidaleapmi buhcciin dehe oapmahaččain.
Jus dárbbahuvvo buohccesihkkarvuođa dihte sáhttá Sosiálastivra maid dahkat mearrádusaid maid organisašuvdna ferte čuovvut.
Sosiálastivra sáhttá maid mearridit ahte guođđá ášši buohccelávdegoddái. Sosiálastivrra mearrádusa ii sáhte váidit.
Dat sáhttet ovdamearkka dihte guoskat ahte buohccedikšobargoveahka sivahuvvo seksuálalaš veahkaváldimis dehe illasteamis.
Sihke almmuhus Sosiálastivrii ja Sosiálastivrra mearrádus leat almmolaš áššegirjjit maid juohkehaš gii háliida sáhttá lohkat.
Sosiálastivra gieđahallá daid nu gohčoduvvon Lex Maria – almmuhusaid, dalle dikšun ieš sáhttá almmuhit duođalaš dáhpáhusaid.
Lex Maria almmuhus galgá dutkojuvvot sihkkarastin dihte buohccesihkkarvuođa.
Dat sáhttá dagahit ahte Sosiálastivra almmuha dikšubargoveaga Dearvvašvuođa ja buohccedikšu vástolávdegoddái, HSAN.
Dearvvašvuođa ja buohccedikšu vástolávdegoddi
Dušše Sosiálastivra, Vuoigatvuođaáššeolmmái ja Vuoigatvuođakánsler sáhttet dahkat almmuhusaid Dearvvašvuođa ja buohccedikšu vástolávdegoddái, HSAN:nii.
gohčut ruovttoluotta gelbbolašvuođa doaktáris dehe buohccedivššáris gii lea goaridan iežas barggu
mearridit geahččaladdanáiggi, mii mearkkaša ahte doavttir dehe buohccedikšu ferteba leahkit geahču vuolde gitta golmma jahkái, sihke sierra plána dahkko dan áigái
ráddjet dehe geassit sisa doaktára rievtti čállit dálkasiid.
Dat mearkkaša ahte galgá almmuhit divššu ja fuolaheami dárkkistussii dáhpáhusa jus lea leamaš divššus.
Sáhttá maid almmuhit ovttaskas ámmáthárjeheaddji, jur seamma ládje go ovdal dagai Sosiálastivrii.
Meattáhusaid ja váilliid mat dáhpáhuvvet divššus ja fuolaheamis galgá doaibma ieš almmuhit Divššu ja fuolaheami dárkkistussii.
Ođđa eiseváldi sáhttá maid váldit iežas álgagiid divššu kvalitehta ja sihkkarvuođa dutkamis ja čuovvumis.
Poliisa, buohcceorganisašuvnnat ja politihkkarat
Jus anilda ahte rihkkoš lea dáhkkon divššus sáhttá almmuhit polesii.
Almmuhus galgá ovdamearkka dihte guoskat nuppi olbmo jápmima mielddisbuktima.
Ruoŧas lea hui eahpedábálaš ahte dakkár almmuhusat buktet sivaheami ja duomu cealkima, daningo rihkošláhkaaddimis gáibiduvvo nu gohčoduvvon áigumuš dehe roaves hárehisvuohta vai sáhttá ráŋggáštuvvot.
Buohcceorganisašuvnnat sáhttet muhtumin veahkehit áššegieđahallamis mii guoská váidaleami. Sii sáhttet dihto dáhpáhusas árvvoštallat man instánsii lea buoremus ovddidit iežas váidalemiid ja maid veahkehit almmuhusa čállimis.
Vealahanáššeolmmái, DO, bargá vealaheami vuostá.
Jus anilda iežas áššeheamit sierragieđahallon sohkabeali, sohkabealidentitehta, sohkabealeolggosbuktima, agi, etnalaš gullevašvuođa, oskku dehe eará oskkuoainnu, doaibmahehttehusa dehe seksualálaš mieđisvuođa dihte, sáhttá dát almmuhuvvot DO:i.
Lea álo vejolaš buktit váidaleami daidda buohccedikšupolitihkkariidda geain lea politihkalaš vástu eanadikkis ja gielddas.
Muhtin eanadikkiin leat sierra buohcceáššeolbmát, geat muhtumin gohčoduvvojit buohcceovddasteaddjin dehe buohcceofelažžan.
Jus ovdamearkka dihte dovdá iežas heajuid vuostáváldon dehe eará ládje lea duhtameahttun divššuin sáhttá váldit oktavuođa singuin.
Buohcceáššeolmmái sáhttá veahkehit ja neavvut viidáseappot jus ii leat duhtivaš vástádussii dehe vuostáváldimii maŋŋil go vuosttažin lea jorgasan njuolga buohccedikšunbargoveaga beallái.
1177 Vårdguiden redakšuvdna ja redakšuvdnaráđđi lea heivehan, dárkkistan ja dohkkehan buot sisdoalu.
Jus mánná veallá oaivi badjugit bohtaneapmi unnu bealjis ja várká unnit.
Okta vuohki loktet oaivegeaži lea bidjat bolstariid báljá vuollái.
Mánát geain lea nuorvu sáhttet oažžut bealljenávhllahaga go vuohččecuoccat bealjis bohtanit.
Sihke nuorvu ja bealljenávhllahat leat dábálaš vuolšeskibasvuođat mánáin.
Dávjá mánát badjánit ihkku várkii daningo bealljebohtaneapmi lassána go sii velledit.
Sáhttá dovdot geahppasit nohkkat moadde liige bolstara oaivevuolážiin.
Eará váivvit mat sáhttet dagahit bealljenávhllahaga lea vuolši gullukanálas mii manná bealljecuzzii, váksebunci dehe váivvit olloliin.
Bealljenávhllahat gaskabealjis álgá fáhkkestaga ja bistá oanehis bottu.
Bealljenávhllahaga lassin mánná sáhttá dovdat lássasan bealji ja heajut gulu.
Dábálaš lea maid feber.
Muhtumin bealljecuozza beđđo ja čáhci golgá gullukanálii.
Jus diehtá ahte mánás lea bealljenávhllahat sáhttá addit gibuváidudan dálkasa mii siskkilda paracetamola, ovdamearkka dihte Alvedona ja Panodila, dehe dálkasa mii siskkilda ibuprofena, ovdamearkka dihte Iprena ja Ibumetiinna.
Dálkasat leat golgi hámis, bahtabuikun ja tableahttan.
Go mánná lea vuollái guđamánnosaš sutnje ii galgga addit gibuváidudan ráđiskeahttá álggos buohccidivššáriin dehe doaktáriin.
Vuollái 18 jahkásaš mánnái ii galgga addit gibuváidudan ja febervuolidan dálkasa mas lea acetylsalicylsyra, ovdamearkka dihte Magnecyl, Treo dehe Albyl minor, jus doavttir ii leat ávžžuhan dan.
Bohteheamiváidudan njunnesprajjen unnida dievvanjuni ja geahpida máná vuoigŋama.
Veahkehago njunnesprajjen bealljenávhllahaga ii leat sáhtton duođaštit.
Bealljevátnivuođat ja bassan
Jus bealljecuozza lea ráigánan ferte vuordit vuojademiin dassážiigo lea heaitán golgame gullukanálas.
Go bealljecuozza lea buorránan, mii láve dáhpáhuvvat jođánit, sáhttá vuojadit dego dábálaččat.
Jus beljiin leat bohccit dehe bistevaš bealljenávhllahat ii galgga vuojadit oaivi čáze vuolde.
Muhto jus várka ii noga, dikšumiin gibuváidudan dálkasiin ja oaivi badjugit, ferte mánná dutkojuvvot dearvvasvuođaguovddážis dehe heahtevuostáváldimis guovtti - golmma jándora siste.
Jus mánná lea šliettas, ii nagot stoahkat iige hálit juhkat dehe lea vuollái guhtta mánu galgá váldit oktavuođa divššuin dakkaviđe.
Galgá maid álot váldit oktavuođa dearvvasvuođaguovddážiin jus mánás golgá čáhci gullukanálas- beroškeahttá leago mánás gihpu dehe ii.
Álot sáhttá riŋget buohccedikšurávahahkii oažžun dihte ráđiid.
Eanadikke- ja gielddalašvearut ruhtadit eanaš oasi dearvvašvuođa ja buohccedikšuma Ruoŧas.
Máksu mii máksojuvvo ovdamearkka dihte doavttergalledeamis lea beare oassi dan duođalaš goluin.
Dat ii guoskka ollásit priváhta divššu, ovdamearkka dihte plástakirurgiija mii ii leat medisiinnalaččat ákkastallon.
Sierra eanadikkiin ja gielddain sierra mávssut
Eanadikkit ja gielddat sáhttet stuorimus oassái ieža mearridit maid mávssuid galgá máksojuvvot doavttergalledemiin ja eará bálvalusain divššus.
Jus dárbbaha olu divššu lea leahkime allagollosuodji, mii čilgejuvvo dárkileappot boahtte kapihttalis.
Dearvvašvuođa- ja buohccedikšun lea nuvttá measta buot eanadikkiin ja guovlluin jus lea vuollái 20 jagi.
Vuolábeale jorba mávssut gusket almmolaš divššu ja priváhta dikšoaddi geas lea soahpamuš eanadikkiin.
Go lea buohcceviesus buohcci máksá jándormávssu mii lága jelgii oažžu leahkit alimustá 100 ruvnna.
Go galleda doaktáris dearvvašvuođaguovddážis máksu variere 100 ja 300 ruvnna gaskkan.
Galledeapmi gynekologa ja mánáiddoaktára luhtte máksu variere rievdá 200 ja 350 ruvnna gaskkan.
Jus daid galledemiid aktavuođas oažžu sáddaga röntgenii dehe dan sullásažžii ii láve dárbbahit máksit maidege.
Galledettiin eará doavtterspesialisttaid luhtte máksu variere 150 ja 350 gaskkan.
Galledeapmi fáhkkavuostáváldimis buohcceviesus sáhttá máksit 220-380 ruvnna.
Galledeapmi buohccedikšára ja buohccegymnastta luhtte sáhttá máksit 50-220 ruvnna galledeamis.
Mammongráfa áican dihte árrat raddeborašdávdda ja vástideaddji seallaiskkusdutkan goaŧŧonjálmmis, nu gohčoduvvon gynekologalaš dearvvašvuođadárkkisteapmi, sáhttá máksit gitta 200 ruvdnui.
Dihto eanadikkit váldet mávssu ambulánssa ja helikoptergivttain.
Muhtin eanadikkit mákset ruovttoluotta galledanmávssu jus lea ferten vuordit dihto áiggi badjel dan sohppojuvvon.
Jus ii gieldde áiggi mii ii heive dehe ii boađe sohppojuvvon áigái sáhttá geatnegahttot goittotge máksit galledanmávssu.
Eará dikšuaddiin sáhttet leahkit eará távsttat
Dat geas lea ollásit priváhtta dehe bargoaddi bakte lea buohccedikšundáhkádus sáhttá leahkit ollásit eará eavttut maid mávssuid galgá máksit.
Gielddalaš dearvvašvuođas ja buohccedivššus, mii guoská boarrásiid guhkesáigásaš buozalmasain, leat sierra távsttat divššuin maid buohccedivššár addá.
Ruoŧa Gielddaid ja Eanadikkiid webbáikkis leat adreassat gielddaide, eanadiggái ja guovlluide.
Dain lea áigeguovdilis ja dárkilis informašuvdna sin mávssuin.
Mávssut olgoriikka riikkavuložiidda
Olgoriikka riikkavuložiin lea riekti fáhkkadikšui Ruoŧas.
Jus boahtá nuppi EU-riikkas, EES-riikkas dehe Sveitsas galgá leahkit eurohpalaš buohccedáhkáduskoarta, EU-koarta, vai sáhttá čájehit ahte lea riekti fáhkka dikšui dábálaš buohccemávssuin.
Jus ii leat dat sáhttá šaddat máksit olles dikšungolu.
Jus dat váilu dalle ferte máksit olles dikšungolu ieš.
Eatnasat geat bohtet riikkain olggobealde EU., EES ja Sveitsa ožžot máksit olles dikšungolu ieža vaikko livččiige jearaldagas fáhkka dikšun.
Eurohpalaš buohccedáhkáduskoarta, man sáhttá diŋgot Dáhkádusgássas, addá Ruoŧa riikkavuložii rievtti fáhkka dikšui eará EU-, EES- riikkas ja Sveitsas seamma ekonomalaš eavttuiguin mat gusket riikka iežas orruid.
Davviriikkain ii dárbbat čájehit koartta.
Jus dárbbaha divššu olggobealde EU., EES ja Sveitsa sáhttá eanaš riikkain oažžut goluidis buhtaduvvot, leago Ruoŧas dehe eará riikkas gos galleda.
Danin lea dehálaš ahte lea priváhta reaisodáhkádus mii gokčá goluid ovdamearkka dihte givtta.
Jus olbmoš lea ruovttudáhkádus láve das dábálaččat leahkit reaisosuodji mii gokčá oasi goluin.
Dáhkádusgássa webbáikkis lea lasse informašuvdna divššus go lea olgoriikkas.
Lea leahkime rádji man olu dárbbaha máksit dearvvašvuođa- ja buohccedivššus.
Dat gohčoduvvo allagollosuodji ja lea hábmejuvvon seamma ládje juohke eanadikkis.
Dat guoská maid jus ohcá divššu eará eanadikkis dehe guovllus gos ieš orru.
Dat rehkenasto vuosttaš galledeamis, beroškeahttá goas jagis dat dahkko.
Go olmmoš lea máksán 1100 ruvnna de oažžu friddja koartta mii lea vuoimmis loahppa guoktenuppelot mánnoáigodaga.
Go guoktenuppelot mánu leat gollan, ovttaskas álgá fas máksit dasságo olle 1100 ruvdnui boahtte hávi.
Allagollosuodji ii govčča dávjjimus
mávssuid maid mii mákso beaivái go lea buohcceviesus
eará eastaleaddji divššu, ovdamearkka dihte mammongráfadárkkisteami
mávssu eret báhcán galledeamis
journálamáŋggus goluid
mat váldo jus máksá kredihtain dehe oažžu rehkega sáddejuvvot ruoktot.
Bátnedivššus dávjjimus ii leat vuoimmis buohccedivššu allagollosuodji.
Dan sadjái sáhttá allagollosuodji guoskat bátnedivššu jus olbmoš leat stuora ja guhkesáigásaš dárbu persovnnalaš dikšui su beaivválaš eallimis.
Allagollosuodji sáhttá maid leahkit vuoimmis jus olbmoš lea skibasvuohta gos bátnedikšun lea oassi medisiinnalaš dálkkodeamis.
Jus olbmoš lea skibasvuohta mii mielddisbuktá lassánan riskka bátnevahágiidda dehe jus olbmoš lea váttisvuohta dikšut iežas njálbmehygiena sáhttá oažžut maid bátnedivššu buohccedikšomáksui mii gullo allagollosuoji vuollái.
Dálkasiidda maid doavttir, buohccedikšárat dehe eará dohkálaš divššus lea čállán, lea leahkime allagollosuodji mii mearkkaša ahte dárbbaha máksit eanemus 2200 guovttenuppelot-áigodagas.
Rešeavttakeahtes dálkasat eai gullo dán allagollosuodjái.
Dan lassin lea leahkime allagollosuodji buohccereaissuide ja teknalaš veahkkeneavvuide mat mearriduvvo eanadikkiin.
Máksokeahtes dearvvašvuođa – ja buohccedikšun
Dihto dearvvašvuođa- ja buohccedikšun sáhttá leahkit áibbas nuvttá muhtin eanadikkiin.
Dálkasiid mat čállojit dáid dikšungalledemiid áigge ferte goittotge máksit.
Galledeamit eadnedikšun- ja mánnádikšunvuostáváldimiin (MVC ja BVC) leat nuvttá olles riikkas.
Skuvladearvvašvuođadivššus ii dárbbat máksit ja boahkuheamit mat fállojuvvojit leat nuvttá.
Eanas eanadikkiin mánát ja nuorat vuollái 20 jagi eai mávsse mangelágán mávssu rabas dearvvašvuođa- ja buohccedivššus, ovdamearkka dihte galledettiin dearvvašvuođaguovddážis ja nuoraidvuostáváldimis.
Dikšuma ja dálkasiid mat dárbbahuvvojit go dikšojuvvo nu gohčoduvvon almmolašváralaš skibasvuođa Njoammunsuodjelága jelgii oažžu nuvttá.
Manin dárbbaha guođđit iskosa ?
PSA lea varraiskkus mii gullo daidda dutkamiidda man sáhttá dahkat go ovdaráksá dutkojuvvo.
Muhtumiin guđđojuvvo PSA-iskkus jus leat gožžaráhkováivvit man doavttir eahpida boahtit prostátas, ovdamearkka dihte jus dávjá dárbbaha mannat cissame seamma áigge go cirggas lea headju.
Sáhttá maid guođđit PSA-iskosa jus doavttir dovdá rievdamiid ovdaráksás go dat dutkojuvvo, rievdamiid mat sáhttet dagahit máŋga earalágan váivvi ja skibasvuođa.
Lea dehálaš diehtit ahte loktanan PSA-árvu ii leat seamma ášši go ahte lea ovdaráksáborašdávsa.
Lea dábálaš unnánaš muttolaš PSA lassánemiin leat eará sivat.
Seamma ládje ii sáhte normála árvu ollásit guođđit eret ovdaráksáborašdávdda.
Boađus ferte álot árvvoštallot makkár váivvit leat ja maid eará dutkamat čájehit.
Jus olbmos leat guokte dehe eanet lagas dievdofuolkki geain lea ovdaráksáborašdávda, lea stuorit riska ahte oažžu skibasvuođa.
Dan dáhpáhusas ávžžuhuvvo váldit dássedit PSA - iskosa 40-50 jagis gitta 70 jagi rádjái.
Jus dikšun ábuha dan fuomáša ahte PSA- árvu luoitá.
PSA- iskkus ii dahkko rutiinnalaččat dego dábálaš dearvvašvuođakontrolla dievdduide oaidnin dihte leago dain hui árra hámat ovdaráksáborašdávda.
Dat vuolgá das ahte ii leat álo oavdu fuomášit ja dikšut árra hámat ovdaráksáborašdávdda.
Árra muttus ii sáhte earuhit dan guovtti borašdávdahámi ja lea várra dikšut borašdávdahámi mas ii livččii ožžon mangelágán váivviid eallináiggistis.
Máŋggat dievddut háliidit goit čađahit dutkama oažžun dihte čielgasa leago sis ovdaráksáborašdávda.
Ovdalgo mearrida galgágo guođđit PSA- iskosa lea buorre váldit čielgasa eanet buriin ja heajos beliin árrat áicojuvvon šattalmasa dikšumis.
Mii lea PSA ja gos dat lea ?
PSA lea oanádus ovdaráksáspesifihkka anti-genas.
Dat lea proteiidna mii válbmejuvvo ovdarávssás ja mii čuovvu siepmančázi mielde go oažžu orgásmma ja dahká ahte sagahanseallat šaddet lihkkibun.
PSA lea dábálaččat una mearit varasnai, ja jur dat mearri mii mihtiduvvo PSA-iskosa bakte.
Borašdávdda lassin leat máŋga dábálaš rievdama ovdarávssás mat sáhttet dahkat ahte PSA- árvu loktana varas.
Ovdamearkka dihte buorresoarttat ovdaráksástuorrun ja vuolši ovdarávssás sáhttet, ng. prostátihtta, dagahit ahte ovdarávssás golgá eanet PSA varrii.
Jagiid mielde PSA-árvu loktana vehá eanaš dievdduin daningo ovdaráksá šaddá stuoribun go ahki lassu.
Stuorimus oassi vara PSA:s lea čadnon sierra proteiinnaide.
Muhto lea maid una oassi friddja, čanakeahtes PSA.
Go leat eará sivat go borašdávda muttágis PSA-loktanemiin, láve leahkit eanet friddja PSA varas.
Danin dat sáhttá addit doaktárii dihto rávvaga mihtidit čadnojuvvon ja friija PSA gaskavuođa.
Iskkus váldo dábálaččat gieđas asehis nálu vehkiin mii čuggejuvvo varrasutnii, venai.
Danin dán sullásaš varraiskkus gohčoduvvo vena iskkusin.
Ovdal iskosa váldima ferte čohkkehit 15 minuhta.
Jus dahká kirurgalaš doaibmabiju ovdaráksái PSA-árvu loktana.
Ferte vuordit unnimustá 10 beaivvi ovdalgo lea jierpmálaš váldit PSA-iskosa.
Jus doavttir dan sádjái guldala ovdaráksá dat ii váikkut PSA- árvui.
Iskkus sáddejuvvo buohcceviessolaboratoriai gos dat analyserejuvvo.
Sáhttá soabadit doaktáriin goas ja got galgá beassat diehtit iskkusbohtosa.
Got iskkusvástádus dulkojuvvo ?
Iskkusvástádusa ferte álo veardidit makkár váivvit olbmos leat ja maid eará dutkamat čájehit.
Vai doaktáris galgá leahkit juoga masa veardida dallego iskkusvástádusat dulkojuvvojit gevtojuvvo ng. refereansaárvvut.
Alla árvvut, mas dat bohtet ?
Sullii ovttas logi gaskaagát olbmás lea loktanan PSA- árvu.
Dábálaš sivva veháš loktanan árvui lea buorresorttat ovdaráksástuorrun.
Loktanan árvvuid sáhttá maid oažžut jus lea ovdaráksávuolšun, ng. kronalaš prostatihtta.
Dábálaš gožžaoarreinfekšuvdna sáhttá addit meaddelmanni, muhto garra PSA loktaneami.
Jus soames siva dihte ii sáhte gožžat ja guđđet gožžaráhku albma ládje, sáhttá maid oažžut gaskaboddosaš loktanan PSA-árvvu.
Jus lea váttis guđđet gožžaráhku nu ahte stuorimus oassi goččas geažos áigge lea ráhkus dat lávejuvvo gohčodit gožžaobbon.
Loktanan árvvuide sáhttá leahkit sivvan ovdaráksáborašdávda.
Sullii goalmmát oasis dain geain lea loktanan PSA gávdnojuvvo borašdávda.
Gaskavuohta gaskkal friija ja čadnojuvvon PSA sáhttet addit doaktárii dihto bagadusa go lea jearaldat earuhit buorresorttat ovdaráksáváivviid ovdaráksáborašdávddas.
Dain geat testejuvvo máŋgga háve máŋggaid jagiid, boahtá sullii ovttan njealjis leahkit PSA- árvu mii oalgguha lasse dutkamiidda.
Jus PSA-iskosa boađus čájeha alla árvvu, doavttir láve dahkat vel ovtta dutkama Ultra-jienain ja gođusiskosiin ovdarávssás.
Jus doavttir áicá borašdávdda sáhttá oažžut dikšuma čuohpademiin, suonjardemiin dehe hormonadikšumiin.
Vuollegis árvvut, mas dat vulget ?
Vuollegis árvvut vuosttildit dan ahte livččii ovdaráksáborašdávda, vaikko beare okta PSA-iskkus ii olles sihkkarvuođain sáhte vuosttildit dan.
Jus oažžu ovdarávssá váldot eret čuohpademiin PSA-árvu luoitá illá mihtidan dássái.
Vuollegis PSA-árvu sáhttá oainnát gevtojuvvot mihttun ahte čuohpadeamis lea leamaš ávki.
Maid guovtti eará dikšunvugiin, suonjardemiin ja hormonadikšumiin, láve njiedjan PSA-árvu leahkit mearkan ahte dikšun lea doaibman bures.
Čálli: Martin Enander, doavttir, spesialista almmolašmedisiinnas, Sundsvall
Erenoamáš bátnedikšodoarjjaSärskilt tandvårdsbidrag
Doarjja eastadan bátnedikšui
Jus lea dávda mii váikkuha bániid sáhttá dárbbahit eastadan bátnedivššu.
Dalle sáhttá leat vuoigatvuohta erenoamáš bátnedikšodoarjagii (särskilt tandvårdsbidrag, STB).
Dat sáhttá oažžut jus ovdamearkka dihte leat báidninvahágat bániin.
Vai bátnedoavttir dahje bátnehygienista galgá oažžut diehtit ahte lea vuoigatvuohta erenoamáš bátnedikšodoarjagii galgá vuosehit doaktárduođaštusa dan dávddas mii dus lea.
Erenoamáš bátnedikšodoarjja lea lassin dan almmolaš bátnedikšodoarjagii bátnedivššus.
Erenoamáš bátnedikšodoarjja lea 600 ruvnnu juohke beallejagi ja ruđat gessojuvvot supmis go galgá máksit iežas bátnedikšuma.
Erenoamáš bátnedikšodoarjaga sáhttá dušše oažžut eastadan bátnedivššu ovddas.
Dasa gullo muhtin gieđahallamat main áigumuš lea eastadit bátnedávddaid ja gibuid, ovda mearkka dihte buhtistahttin, fluorgieđahallan ja diehtoaddin njálbmebuhtisvuođa ja borramuša birra.
Eará gieđahallamiidda bátnedivššus máksá dego dábálaččat.
Geas lea vuoigatvuohta erenoamáš bátnedikšodoarjagii ?
Erenoamáš bátnedikšodoarjaga sáhttá oažžut jus lea
báidnanvahágat bániin anorexi, bulimi dihte dahje gastroesofageal refluxdávda
diabetes mii lea váttis stellet sisa
vuoliduvvon immungádjalus orgánatransplantašuvnna dahje dálkkasgieđahallama maŋŋil.
Erenoamáš bátnedikšodoarjaga sáhttá maid oažžut goike njálmmi dihte mii lea
guhkesáiggi gieđahallama dihte dálkasiiguin
suonjargieđahallama dihte oaivvi dahje čeabeha vuostá
Dáhkádusgássa dat máksá dan erenoamáš bátnedikšodoarjaga.
Dieđut got ozat doarjaga sáhttá oažžut iežas doaktáris, bátnedoaktáris dahje bátnehygienisttas.
Buoremus vuohki beassat diehtit jus lea vuoigatvuohta erenoamáš bátnedikšodoarjagii lea ságastit doaktáriin, bátnedoaktáriin dahje bátnehygienisttain.
Dábálaččat Dáhkádusgássa gáibida doaktárduođaštusa mii duođašta dan dávdda dahje daid gibuid mat leat.
Muhtimin ii dárbbat doaktárduođaštusa jus lea duođaštuvvon bátnedikšojournálas makkár dávda lea.
Lea bátnedoavttir dahje bátnehygienista guhte mearrida jus lea doarvái dieđut sáddet duođaštusa Dáhkadusgássai vai olbmos lea vuoigatvuohta erenoamáš bátnedikšodoarjagii.
Doaktárduođaštus dábálaččat ii oaččut leat boarrásit go golbma mánu vuosttaš gearddi go manná bátnedoaktára dahje bátnehygienista luhtte.
Jus molsu bátnedoaktára dahje bátnehygienista lea joatkašuhtti vuoigatvuohta dan erenoamáš bátnedikšodoarjagii.
Sáhttá ieš ohcat erenoamáš bátnedikšodoarjaga njuolga Dáhkádusgássas.
Dalle sáhttá váldit guhkit áiggi oažžut dan dohkkehuvvon.
Eanet dieđuid gávnnat Dáhkádusgássa webbasiiddus.
1177 Vårdguiden redakšuvdna ja redakšuvdnaráđđi leat maid duddjon, dárkkistan ja dohkkehan buot sisdoalu.
Mas lea jearaldat (ca 2 sidor)
Jus lea leamaš doaktáris ja ožžon skibasvuođadieđu mii mearkkaša ahte lea váttis medisiinnalaš mearrádusa vuoláš olbmos sáhttá leat riekti oažžut ođđa medisiinnalaš árvvoštallama eará doaktáris, ovdal gohčoduvvon second opinion.
Olbmos lea riekti ođđa medisiinnalaš árvvoštallamii jus lea heakkaváralaš dehe erenomáš váralaš dávda dehe vahát.
Ovdamearkka dihte olbmos lea riekti ođđa medisiinnalaš árvvoštallamii jus lea borašdávda dehe juoga dávda nearvasystemas.
Mas lea jearaldat
Jus lea leamaš doaktáris ja ožžon buozalmas dieđu mii mearkkaša ahte lea váttis dálkkaslaš mearrádusaid ovddas sáhttá áššáigullevaččas leat riekti oažžut ođđa dálkkaslaš árvvoštallama eará doaktáris, nu gohčoduvvon nuppi oainnu.
Dat mearkkaša ahte áššáigullevaččas lea vejolaš beassat eará doaktára dutkamii go dan gean beallái álggos jorgasii.
Jus ođđa medisiinnalaš árvvoštallan čájeha ahte oažžu molssaevttolaš dikšunevttohusa olmmoš galgá sáhttit oažžut dan dálkkodeami.
Eaktun lea ahte dálkkodeapmi
das leat golut, mat dávdda ja vahága vuhtiiváldimiin, orru dárbbašlaš.
Dárkkuhus nuppi oainnu oažžumii lea ahte áššáigullevaš galgá leahkit sihkkar ahte oažžu dan divššu mii heive buoremusat sutnje.
Ovttaskas sáhttá maid váldit oktavuođa buohccelávdegottiin ja buohcceáššeolbmáin dan eanadikkis gos orru oažžun dihte dieđu mot oažžu second opinion.
Dat mearkkaša ahte sis lea guhkes gielalaš – ja kultuvrralašoktavuohta našuvnnalaš oktavuođa siste.
Lea juohke persovnna iežas ášši mearridit gullogo ovtta dáidda našuvnnalaš minoritehtaide dehe ii.
Lea jearaldat man jovkui identifiere iežas ja dovdá oktavuođa.
Riikkabeaivvit dohkkehii 1999 dán vihtta joavkku našuvnnalaš minoritehtan.
2010 bođii ođđa láhka mii nanostahttá našuvnnalaš minoritehtaid rivttiid ja minoritehtagielaid saji.
se almmostahttet muhtin deavsttaid dearvvasvuođas, divššus ja rivttiin divššus dan viđa našuvnnalaš minoritehta gielaid guovttenuppelogi dohkkehuvvon variašuvnnaide.
Mii leat čuvvon Giellaráđi ávžžuhusaid go mii leat dahkan jorgalemiid, ja deavsttat leat dárkkistuvvon ovttas minoritehtaovddasteddjiiguin.
Vuosttaš beaivvi ođđajagimánus dan jagi go deavdá 20 ferte eanemus eanandikkiin máksit iežas bátnedivššu ovddas.
Ekonomalaš doarjja bátnedikšui
Oaččut ekonomalaš doarjaga. Vuosttaš beaivvi suoidnemánu 2008 rájis gávdno stáhtalaš bátnedikšodoarjja man ožžo dan jagi go deavdá 20.
Almmolaš bátnedikšodoarjja, ATB., 150 dahje 300 ruvnnuin jahkái ja lea gitta man boaris lea.
Ii oačču doarjaga dahje ruđaid sáddejuvvon ruoktot ja ii ge dárbbaš máksit dáid ruđaid, dat gessojuvvot eret go galgá máksit iežas bátnedikšomannaleami ovddas.
Ekonomalaš doarjja lea gustovaš visot iskamiidda ja eanemus gieđahallamiidda.
Muhto ii leat gustovaš visot bániide ja ii gieđahallamiidda mat dahkkojit dušše buorit hámi dihte, dego ovdamearkka dihte bátneguvggodeapmi, olgguldas hábmen dahje bátneluovit.
Gávdnojit mearriduvvon nu gohččoduvvon refereansahattit mat leat vuođđun das mii lea lohpi rehkenastit allagollosuoddjái.
Jus bátnedoavttirvuostáiváldi haddi lea alibut go refereansahaddi de lea dušše refereansahaddi mii oažžu rehkenastot allagollosuodjái.
Heahtebátnedikšu sáhttá šaddat divraseappot
Muhtimin ferte oažžut veahki dakkaviđe, nu gohččoduvvo heahtebátnedikšu.
Juohke gearddi go ohcá heađis de láve fertet máksit heahteiskama ovddas.
Dávjá lea maid dušše dat eanemus hoahpus mat iskojuvvot ja dikšojuvvot.
Jus dárbbahat eanet divššu maŋŋil vai visot galgá válbmanit šaddá máksit dan ovddas maid.
Dasa lassin lea dávjábut divraseappot eahkes ja basiid jus lea joura-áigi.
Gávdnojit maid bátnedoavttirvuostáiváldimat mat álo leat rabas eahkes ja basiid ja geat eai váldde lassemávssu das.
Sáhttá válljet oažžut iežas bátnedivššu álbmotbátnedivššus dahje priváhta vuostáiváldimis.
Jus lea bátnedikšooktavuohta ovdalis de sáhttá joatkkit dáinna.
Vai galgá oažžut ekonomalaš doarjaga de bátnedikšovuostáiváldin ferte leat čadnon doarjagii Dáhkádusgássas, ja dat eanemusat leat.
Oažžut diehtit jus leat čadnon jus jearat dan bátnedikšovuostáiváldima gos diŋgot áiggi.
Gávdnat listtuid bátnedoaktáriin jus háliida ođđa bátnedoavttiroktavuođa sáhttá ovdamearkka dihte mannat álbmotbátnedoavttir dahje Priváhtabátnedoaktára webbasajiin.
Bátnedoaktárat ja bátnehygienisttat oažžut iežat mearridit mas váldet mávssu sin sierra iskamiin ja dikšumiin.
Go hattit sáhttet rievdat daid sierra bátnedikšovuostáiváldimiin ja dat njuolggadusat mat stivrejit allagollosuoji lea dárkilat, berret sihtat haddedieđuid ovdal gieđahallan álgá.
Lea vuoigatvuohta oažžut diehtit jus sáhttá oažžut ekonomalaš doarjaga.
Jus dikšu dahkko máŋgga lávkkiin, dahje jus dárbbaha dikšuma máŋgii, lea vuoigatvuohta oažžut čálalaš evttohusa man ollu boahtá máksit ja jus dat gullo allagollosuodjái.
Jus lea váttis addit hatti jur juste lea vuoigatvuohta oažžut sullásaš hatti dahje árvvoštallama maid máhttá máksit unnimusat ja eanemusat.
Bátnedikšovuostáiváldimat galget čielgasit vuosehit sin haddelisttuid vuordinlanjas, vai galgá sáhttit buohtastahttit juo ovdal dikšu álggahuvvo.
Muhtin vuostáiváldimiin lea maid haddelisttut sin webbasajis.
Almmolaš bátnedikšodoarjja
Vuosttaš beaivvi suoidnemánus dan jagi go deavdá 20 jagi lea vuoigatvuohta jahkásaš bátnedikšodoarjagii.
Dan namma lea bátnedikšodoarjja ja oaniduvvo ATB:
Dan jagi rájis deavdá 20 ja dan jahkái gitta 29 doarjja lea 300 ruvnnu jahkái.
Dan jagi rájis deavdá 30 ja dan jahkái gitta 74 doarjja lea 150 ruvnnu jahkái.
Dan jagi rájis deavdá 75 doarjja lea 300 ruvnnu jahkái.
Oažžu ođđa bátnedikšodoarjja vuosttaš beaivvi suoidnemánus rájis juohke jagi, Doarjja geassu dábálaččatgo galgá máksit, muhto sáhttá leat buorre ieš lohkat jus háliidat geavahit dan.
Bátnedikšodoarjja sáhttá seastit ovtta jagis nubbái
Sáhttá seastit doarjaga ovtta jagis nubbái ja geavahit guokte doarjaga seamma jagis, seammás dahje guokte sierra háviin.
Muhto ii mana seastit dahje geavahit eanet go guokte doarjaga hávil.
Jus ovdamearkka dihte lea 28 jagi boaris sáhttá seastit ovtta jagi doarjaga 300 ruvnnuin ja geavahit goappeš doarjagiid boahtte jagi, dainna oaivvilduvvo 600 ruvnnu.
Jus ovdamearkka dihte lea 29 jagi ja oažžu 300 ovtta jagi ja oažžu boahtte jagi 30 jahkásažžan 150 ruvnnu almmolaš bátnediksodoarjagiin, 450 ruvnnu daid guokte jagiid ovddas.
Almmolaš bátnedikšodoarjja sáhttá maid geavahuvvot máksit nu gohččoduvvon abonnemáŋabátnedivššu.
Lea máŋgga jahkásaš soahpamuš oassemáksimiin maid sáhttá čálihit álbmotbátnedivššuin ja muhtin priváhta bátnedikšovuostáiváldimiin
Allagollosuodji bátnedikšui
Vai bátnedikšu ii galgga máksit ila ollu gávdno allagollosuodji mii mearkkaša ahte oažžu veahki viissis supmi bajábealde.
Dát allagollosuodji lea earálágán go allagollosuodji buohccedivššus go ferte máksit alibut supmi ieš ovdal go suodji doaibmagoahtá, ja dan maŋŋil oažžu dušše veahki oasi hattis.
Ekonomalaš doarjja go bátnedikšu divru
Veaháš álkidahtton allagollosuodji doaibma ja máksá olles golu iežas bátnedikšui gitta 3 000 ruvnnu rádjái, dan maŋŋil oažžu ekonomalaš doarjaga osiin golus dan supmi badjel.
Oažžu hálbbádusa hattis
85 proseanta das mii máksá gaskkal 15 000 ruvnnu.
Áigodat got gollu rehkenasto ovttas lea gustovaš guoktenuppelot mánu, maŋŋil álgá ođđasit.
Jus ii geargga dikšojuvvot válmmas guoktenuppelot mánus šaddá álggahit ođđa áigodagain ja máksá álggus.
Ferte ieš muitit loahppabeaivvi.
Sáhttá válljet loahpahit ja álggahit ođđa áigodaga árabut go guoktenuppelot mánu.
Soaitá gánnáhit jus ovdamearkka dihte juo lea álggahan áigodaga ja de dárbbaha dikšuma mii boahtá ádjánit guhkes áiggi ja boahtá máksit ollu.
Ii sáhte rievdadit álggahanbeaivvi maŋŋil.
Bátnedikšovuostáiváldiin oaččut dieđuid Dáhkádusgássa bokte man ollu dan bátnedivššus maid lea ožžon mii sáhttá rehkenastot allagollosuodjái.
Jus molsu vuostáiváldima dat ođđa vuostáiváldin sáhttá oaidnit man ollu lea.
Dás leat guokte rehkenastinovdamearkka vuosehan dihte got allagollosuodji váikkuha man ollu loahpas galgá máksit.
Maŋŋil máksá 50 % das mii máksá gaskkal 3 001 ja 15 000, 50 % 7 000 ruvnnus = 3 500 De galgá ieš oktiibuot máksit 3 000 + 3 500 = 6 500.
Allagollosuoji vehkiin šaddá máksit 6 500 mihá buorebut go 10 000 ruvnnu.
Maŋŋil máksá 50 % das mii máksá gaskkal 3 001 ja 15 000, 50 % 12 000 ruvnnus = 6 000.
Maŋŋil máksá 15 % das mii máksá eanet 15 000, 15 % 9 000 ruvnnus = 1 350.
De galgá ieš oktiibuot máksit 3 000 + 6 000 + 1 350 = 10 350.
Allagollosuoji vehkiin šaddá máksit 10 350 mihá buorebut 24 000 ruvnnu.
Visot ii siskkilduvvo
Gávdnojit njuolggadusat makkár iskamat, divššut ja ávdnasat mat gokčojuvvot allagollosuojis.
Muhtimin muhtin oasit gieđahallamis addet vuoigatvuođa ekonomalaš doarjagii.
Bátnedoavttir dahje bántehygienistta lea geatnegahtton dieđihit mii gullo dasa.
Makkár iskamat ja dikšumat gullet doarjagii ?
Bánit juohke oasis ožžot nummara ovddus guovllus 1 gitta 8 rádjái.
Dikšun bániin 1 gitta 6 gullet meastá álo allagollosuodjái.
Juohke bánis lea erenoamáš nummar dan oasis gos lea, ovdamearkka dihte bániin oasis 3 leat nummarat 31, 32, 33, 34 ja nu ain.
Visot iskamat ja eanemus gieđahallamat addet vuoigatvuođa ekonomalaš doarjagii.
Muhto ii oačču doarjaga nu gohččoduvvon kosmehtalaš dikšumii mii dušše dahkko buoridit bániid hámi.
Lea álo vuoigatvuohta oaččut dikšuma jus lea bávččas dahje dávda, muhto ii oačču makkárge ekonomalaš doarjaga máttadivvumis agibánis.
Jus gibut gullet ovtta dain guoktenuppelot báni ovddimusat badje- ja vuolleollolis de meastá visot dikšuma gullet dasa.
Jus dárbbaha divvut ráiggi de gullo dasa beroškeahttá gokko njálmmis lea.
Ruvnnut buhtaduvvot allagollosuojis bániide 1-6 ovddal jus bánis lea bahás vihki.
Mii guoská nu gohččoduvvon rukku ja implantáhtaid gávdnojit máŋga dárkilis njuolggadusat mat stivrejit makkár bánit rehkenastot allagollosuodjái ja makkár lágan ávdnasat gullet dasa.
Danin lea buoremus jearrat bátnedoaktáris mii lea gustovaš.
Dikšumis leat máŋga oasi
Iskamis dahje dikšumis leat máŋga oasi.
Jus ovdamearkka dihte dárbbaha geassit báni de dasa gullo earret geassin maid jámihahttin, varrabissen ja vejolaš goarruma mii lea dárbbašlaš.
Maid dárkkisteapmi ja máŋŋedikšun, ovdamearkka dihte váldit eret árppuid goarru maŋŋil, gullo dasa.
Jus dárbbaha jámiheami de álo gullo dasa.
Jus dárbbaha ollu dikšuma sáhttá muhtimin leat váttis bátnedoaktárii diehtit juste man ollu dikšu dárbbahuvvo ja man ollu sáhttá máksit.
Dalle sáhttá šaddat máksit dan lasse dikšuma masa lea dárbu, muhto lea vuoigatvuohta oažžut diehtit dakkaviđe go bátnedoavttir moaitá ahte haddi divru.
Refereansahaddi lea vuođđun allagollosuodjái
Dan hatti maid bátnedoavttir váldá ii álo leat seamma maid oažžu rehkenastit allagollosuodjái.
Mii stivre man ovddas sáhttá oažžut veahki leat dat nu gohččoduvvon refereansahattit.
Refereansahaddi lea mearriduvvon haddi das mii oažžu rehkenastot allagollohaddái, ii leat gaskamearálaš haddi dahje ávžžuhuvvon haddi maid bátnedoavttir ferte váldit.
Visot bátnedoaktárat ja bátnehygientisttat ožžot bidjat iežas hattiid, lea nu gohččoduvvon friddja haddebidjan.
Go bátnedoavttir dahje bátnehygientisttat váldet iežá hatti go refereansahatti lea álo vuolibut haddi mii lea vuođđun allagollosuodjái.
Vuostáiváldin váldá dávjá alibut hatti bátnedivššus joura-áiggis, muhto refereansahattit leat seamma go dalle go oažžu plánejuvvon bátnedivššu.
Refereansahattit ođasmahttot ja rivdet juohke jagi.
Haddelisttu galgá leat čielggas
Haddelisttu galgá gávdnot vuordinlanjas.
Vuostáiváldin galgá čielgasit čilgehit refereansahattiid ja iežas hattiid vai sáhttá buohtastahttit.
Jus lea iskojuvvon ja dárbbaha eanet dikšumiid lea vuoigatvuohta oažžut čálalaš evttohusa man ollu boahttevaš dikšun máksá ja jus dat gullo allagollosuodjái.
Jus lea váttis dieđihit juste hatti dikšumii de lea dan dihte vuoigatvuohta oažžut diehtit sullásaš hatti dahje árvvoštallama man ollu sáhttá máksit unnimusat ja eanemusat.
1177 Vårdguiden redakšuvdna ja redakšuvdnaráđđi leat maid duddjon, dárkkistan ja dohkkehan buot sisdoalu.
Jus dárbbaha ollu bátnedivššu
Jus lea muhtin bistevaš dávddat ja doaibmahehttehusat dárbbaha dávjá eanet bátnedivssu go earát.
Sivva dasa lea go dávda dávjá dagaha stuorit vára bátnevahágiidda dahje váttisvuođaid dikšut iežas bátnebuhtisvuođa, ovdamearkka dihte danin go doarggista dahje lea oassái dahje ollásit gálnnas ámadajus.
Sáhttá dávdda sivas maid leat váttis cakkastit njálmmi ja dalle sáhttá leat váttis bátnedoaktárii dahje bátnehygienisttii čađahit bátnedivššu.
Bátnedikšu máksá dalle seamma ollu dego buohccedikšu.
Dat mearkkaša ahte divat ožžo rehkenastot čoahkkái iežá divaiguin dearvvašvuođa- ja buohccedikšui ja dalle gullot buohccedivššu allagollosuodjái.
Ii leat visot bátnedikšu mii gullo doarjagii.
Dat bátnedikšu mii gullo dasa lea iskamat, eastin dikšu, gieđahallan bátneluovvanandávddas, ruohtasdeavdimat ja geassimat bániin.
Muhto protesat mat leat gitta dego ruvnnut, šalddit ja implantáhtat eai gullo dasa.
Vállje ieš makkár bátnedoaktára ja bátnehygienistta lusa háliidat mannat.
Geas lea vuoigatvuohta bátnedikšodoarjagii ?
Lea eanandiggi dahje guovlu gos orru mii mearrida jus lea vuoigatvuohta bátnedikšodoarjagii.
Ii leat doarvái ahte lea ožžon diagnosa iežas dávddas dahje iežas dilis.
Daidda bistevaš dávddaide ja doaibmahehttehusaide mat sáhttet addit rievtti bátnedikšodoarjagii gullot:
Psykalaš dávddat mat dagahit ahte ožžo váttisvuođa dikšut iežaset bátnebuhtisvuođa.
Got ohcá bátnedikšodoarjaga ?
Vai galgá sáhttit ohcat doarjaga dárbbaha erenoamáš doavttirduođaštusa gos doavttir čilge dávdda ja doaibmahehttehusa.
Lea doaktáris geas gieđahalli mas lea dieđut makkár dieđuid eanandiggi dahje guovllut gáibidit doaktárduođaštusas.
Doaktárduođaštus sáddejuvvo doaktáris, bátnedoaktáris dahje pasieanttas dan ossodahkii mas lea ovddasvástádus bátnedivššus eanandikkis dahje guovllus gos orru.
Muhtimin gohččojuvvo bátnedikšoossodat (tandvårdsenheten), muhto dat sáhttá rievdat báikki mielde gos orru.
Dan maŋŋil mearrida árvvoštallanbátnedoavttir mearrádusa jus lea vuoigatvuohta bátnedikšodoarjagii ja man guhká bistá.
Dalle máksá iežas bátnedivššuáiggi ovddas seamma láhkai go buohccedivššus- Ožžo maid steampala allagollosuojis ja jus lea friddjagoarta de dat lea maid gustovaš go manná bátnedikšui.
Geainna váldá oktavuođa jus leat jearaldagat ?
Jus leat jearaldagat dahje háliida diehtit eanet bátnedivššu birra bistevaš dávddaid ja doaibmahehttehusaid oktavuođas galgá álggus jearrat iežas bátnedoaktáris dahje gieđahalli doaktáris.
Nuppi vuorus jearrá jearaldagaid dan ossodagas geas lea ovddasvástádus bátnedivššus eanandikkis dahje guovllus gos orru.
Eai jorgal čállojuvvon informašuvnna (ca 1 sida)
Jus don it sártno ruoŧagiela dus lea riekti dulkii go galggat deaivvadit doaktáriin dehe earáin divššus dehe bátnedivššus.
Eanas dáhpáhusain dikšubargoveahka sáhttá várret dulkka.
Muital ahte dárbbahat dulkka go várret du gálledeami.
Dulkkas lea jávohisvuođa gáibádus, dat mearkkaša ahte dulka ii oaččo guođđit dieđuid dus du lobihaga.
Veagas ja ustibiin geat dulkojit ii leat jávohisvuođa gáibádus.
Sierralágan dulkončoahkkimat
Dulka galgá jorgalit dan maid dikšubargoveahka dadjá nu ahte don ipmirdat informašuvnna ja sáhtát váikkuhit du dikšumii (länk till patientlagen).
Dus lea riekti gielladulkii go dus lea čoahkkin soapmásiin dearvvašvuođa-dehe buohccedivššus dehe bátnedivššus.
Čoahkkin dulkkain sáhttá dáhpáhuvvat máŋgga ládje:
Dulka sáhttá leahkit mielde čoahkkimis dikšubargoveagain.
Dulka sáhttá oassálastit čoahkkimis skájantelefovnna bakte.
Muhtumin dulkkas lea vejolaš jorgalit nu gohčoduvvon videodulkoma bakte.
Dus lea oktavuohta, dikšubargoveagain ja dulkkain kamera ja dihtora bakte.
Jus dii lehtet máŋggas geat sárdnubehtet seamma giela ja galgabehtet oažžut seamma dieđu seamma áigge sáhttibehtet oažžut joavkodulkoma.
Muital dikšubargovehkii ahte dárbbahat dulkka go várret iežat galledeami dehe buori áiggil.
Dávjjimus dikšubargoveahka várre dulkka.
Jus it sáhte boahtit iežat dikšungalledeapmái dulkka ferte gieldit.
Muhtin eanadikkiin don fertet máksit dulkkagolu jus it gieldde dan.
Mot gieldin dáhpáhuvvá lea sierralágan guđege eanadikkis.
Jeara dikšubargoveagas gii várre dulkka mii lea vuoimmis.
Eai jorgal čállojuvvon informašuvnna
Dáppe 1177. se lea informašuvdna máŋgga gillii, earet eará mánnádávddain ja mot dikšun doaibmá.
Jávohisvuođa gáibádus ja suolemassandoallama njuolggusvuohtaTystnadsplikt och sekretess
Go jorgasa divššu beallái lea dehálaš ahte olbmoš lea luohttámuš dan bargovehkii geaid deaivá.
Luohttámuš lea dehálaš vai olmmoš sáhttá dovdat oažževuođa ja duostá sárdnut friija dain váivviin dehe symptomain mat sus leat ja dainna lágiin oažžu dan divššu man dárbbaha.
Danin buohkain geat barget dearvvasvuođa- ja buohccedivššus lea jávohisvuođa gáibádus.
Vuođđoprinsihpa lea ahte ii giige divššus oaččo guođđit dieđuid ovttaskasa dohkketkeahttá.
Buohccedivššus guoská suollemasvuođasuodji buot buhcciid ja beroškeahttá leago olbmoš riekti orodit Ruoŧas dehe ii.
Almmolašvuođa- ja suollemasadoallamaláhka stivre jávohisvuođa gáibádusa daidda geat barget stáhta, eanadikki ja gieldda vuolde dan sajis go dat geat barget priváhta dikšoaddi vuolde galgá čuovvut buohccesihkkarvuođa jávohisvuođa gáibádusa njuolggadusaid.
Dat gii rihkku jávohisvuođa gáibádusa sáhttá dubmejuvvot duopmostuolus dehe eará ládje eiseválddit geat bearráigehččet divššu ráŋggáštit.
Buohcceviesu dehe dearvvašvuođaguovddáža bargoveagas lea jávohisvuođa gáibádus.
Beare dat geat dikšot buohcci ožžot sárdnut gaskaneaset buohcci dearvvašvuođadilis dehe persovnnalaš dilis.
Dat mearkkaša ovdamearkka dihte ahte doavttir oažžu ságastit buohcci dikšumis bargoguimmiin beare jus dat dikšu seamma persovnna.
Jávohisvuođa gáibádus guoská buot bargoveaga man ovttaskas deaivá divššus. Beroškeahttá leago almmolaš dehe priváhta divššus ja beroškeahttá leago doaktárat, buohccedikšárat dehe hálddatlaš bargoveahka.
Dulkkat ja jorgaleaddjit geat barget bargogohcumušas dearvvašvuođa- ja buohccedivššus lea maid jávohisvuođa gáibádus.
Jávohisvuođa gáibádus guoská maid daid geat barget apotehkas.
Lágat mearkkašit ahte ii oamiolbmošge leat riekti oažžut diehtit mii dadjo ja dáhpáhuvvá buohcceviesus jus ovttaskas ii hálit ahte sii galget diehtit.
Ovdamearkka dihte ovttaskas sáhttá ovdal čuohpadeami dadjat bargovehkii ahte sii ožžot muitalit got čuohpadeapmi lea mannan ovdamearkka dihte oamiolbmui ovdalgo ieš lea badjánan.
Dat mearkkaša ahte fuolaheaddjis dehe soames eará lagaš olbmos ii álot leat lohpi beassat diehtit maid mánná lea muitalan dikšubargovehkii dehe mii lohká journálas.
Jus buohccedivššus dehe sosiálabálvalusas eahpiduvvo ahte mánná illástuvvo fuolaheddjiid luhtte dehe fuolaheaddji ii sáhte suddjet máná, ii journála guđđo olggos.
Bargoveaga jávohisvuođa geatnegasvuođa sáhttá rihkkut jus don ieš attát lobi ja jus lea du dearvvasvuođavárra soames ládje.
Vaikko suolemassandoallama ja jávohisvuođa gáibádus lea viiddis sáhttá suolemassandoallama gáibádus gaskkalduhttot dihto dilis, vaikko buohcci ii atte dasa lobi.
Dat guoská ovdamearkka dihte
doibmiifievrridanstivra dárbbaha dieđuid geahččaladdat soapmása heivvolašvuođa oamastit vuodjinkoartta, tráktorkoartta dehe táksivuodjinlegitimašuvn
nadieđut dárbbahuvvojit go galgá geahččaluvvot galgágo studeanta giddejuvvot allaskuvla
Ovdamearka dakkár rihkkosis lea goddin, veagalváldin ja roaves illasteapmi.
Leat maid dihto trafihkarihkkosat vuolit ráŋggáštuskálain ovdamearkka dihte gárrenvuodjin man dikšunveagas lea riekti almmuhit.
Go guoská mánáid dahkko spiehkastat jus dikšunbargoveahka eahpida ahte mánná šaddá rihkkosa čuozáhahkan.
Dat guoská maid jus lea jođus soameslágan dutkan mii guoská agivuloš suodjedárbbu.
Dikšunbargoveahka lea geatnegas guođđit dieđuid mat leat mearkkašahttit dutkamuššii.
Dáhkáduskássa ja dáhkádusfitnodatsearvi
Olmmoš mearrida ieš oažžugo dearvvasvuođa – ja buohccedikšun guođđit dieđuid makkár skibasvuođat ovttaskasas leat ja makkár divššu lea ožžon.
Muhto jus olmmoš lea skibas ja ohcá buohccebuhtadusa dáhkádusfitnodatsearvvis dikšubargoveahka oažžu guođđit dieđuid mat dárbbahuvvojit mearridan dihte leago ovttaskasas riekti buohccebuhtadussii.
Dat guoská maid jus bártida dehe skihppá ja háliida buhtadusa dáhkádusfitnodatsearvvis.
Dalle lea dáhkádusfitnodatsearvvis riekti oažžut oasi dain dieđuin mat dárbbahuvvojit mearridan dihte leago ovttaskasas riekti buhtadussii.
Rihkkus jávohisvuođa geatnegasvuhtii
Vaikko leat dihto dilálašvuođat go dikšubargoveahka oažžu rihkkut jávohisvuođa gáibádusa leat beare spiehkastahkan.
Vuođđojurdda lea ahte jávohisvuođa gáibádus lea buohcci suddjemii.
Jus olmmoš buohccin eahpida soamis dikšunbargoveagas lea rihkkon jávohisvuođa gáibádusa sáhttá dan almmuhit poliisii dehe Sosiálastivrii.
Dat sáhttá doalvut dasa ahte persovdna šaddá sivahallot ja dubmejuvvot.
Stáhta doarjjaruhta, ng. ekonomalaš doarjja, go dárbbaha dálkasiid ja muhtin eará diŋggaid olmmoš sáhttá dárbbahit jus leat dihto skibasvuođat.
Eanaš dálkasat mat čállojit reseptii dorjojuvvo doarjjaruđain.
Suodji alla goluid vuostá mii lágas gohčoduvvo beaivválaš gielas allagollosuodji.
Lága jelgii lea vuoimmis ahte:
ii dárbbat máksit maidege atnugálvvuin mat dárbbahuvvojit buvttihit gorudii dálkasiid ja ieš kontrolleret dálkkodeami, ovdamearkka dihte sákkiid varasohkkaramihtideapmái
oažžu sierra suoji alla goluid vuostá dihto dálkasiidda vuollái 16 jahkásaš mánáide.
Bátnedikšun- ja dálkkasovdohálddahus, TLV, lea dat eiseváldi mii mearrida hattiin ja doarjjaruđain.
Go TVL galgá váldit mearrádusa doarjjaruđain dat gehččet addágo dálkkas ávkki mii vástida golu doarjut dan doarjjaruđain.
TVL árvvoštallá maid sáhttágo dálkkasgeavtin unnidit servodaga goluid, ovdamearkka dihte čuohpademiid, buohccinčálihemiid dehe boarrásiidfuolaheami.
Dálkkasfitnodagat sáhttet ieža válljet vuovdit dálkasa olggobealde allagollosuoji.
Dálkasiin mat eai gullo allagollosuoji vuollái oažžu ieš máksit olles golu.
Muhtin dálkasiin sáhttá leahkit ráddjejuvvon doarjjaruhta.
Dat mearkkaša ahte dálkkas lea dorjojuvvon doarjjaruđain beare dihto buohccejovkui dehe dihto skibasvuođa dikšumii.
Muhtumin leat máŋga seammaárvosaš molssaeavttu dálkasii.
Dat gohčoduvvo generalas dálkkas.
Dat siskkilda seamma olu seamma váikkuheaddji ávdnasa dehe ávdnasiid ja das lea seamma vuoibmi.
Muhto dat soitet leat bajil sierralágánat ja siskkildit sierra lasseávdnasiid ovdamearkka dihte seailluhanávdnasiid.
Dálkkashálddahus mearrida maid dálkasiid oažžu lonuhit nubbái.
Jus leat máŋga generalas dálkasa ja dat mii lea reseaptas ii leat hálbbimus apotehka ferte molsut dan molssaektui mas lea márkaniid vuolimus haddi.
Beare dat hálbbimus molssaeaktu lea ollásit dorjojuvvon doarjjaruđain.
Ovttaskas sáhttá válljet oastit dan divrasit dálkasa mii lea reseaptas, muhto dalle ferte máksit gaskaearu ieš, dat ii gullo allagollosuoji vuollái.
Jus ii hálit dan molssaeavttu masa apotehka molsu iige dasage mii lea reseaptas sáhttá válljet generalas molssaeavttu.
Muhto dalle ferte máksit olles golu ieš.
Dat lea oainnát beare dat mii lea reseaptas ja dat hálbbimus molssuhahtti dálkkas mii gullo doarjjaruđa vuollái.
Sivvan dasa lea ahte ii giige dárbbat máksit eanet go dárbbašlaš dálkasis jus leat sierra haddát máŋga seamma soarttaga.
Jus olmmoš medisiinnalaš siva dihte ferte geavtit erenomáš fabrikáhta dálkasa doavttir sáhttá namuhit reseaptas ahte dálkasa ii oaččo lonuhit earái.
Dalle ii dárbbat máksit sierra golu eaktun ahte dálkkas gullo allagollosuoji vuollái.
Medisiinnalaš sivat sáhttet ovdamearkka dihte leahkit ahte ovttaskas lea allergiijalaš tableahta feargaávdnasii dehe ovttaskasas lea váttis rahpat báhka.
TVL mearrida mat hattit leat vuoimmis maŋŋel go dálkkasfitnodagat leat ohcan hadderievdadeami.
Dálkkashaddi sáhttá, ohcamuša mielde, rievdat juohke mánu.
Mii guoská generalas dálkasiidda dat molssaeaktu mii oažžu vuolimus haddi gohčoduvvo áigodaga diŋgan.
TVL informere apotehka mii molssaeaktu lea áigodaga diŋga ja masa dat galget molsojuvvot.
TVL mearrida maid guokte molsun researvamolssaeavttu jus áigodaga diŋga nohkká.
Áigodaga diŋgga dárkkuhus lea ahte dat vearroruđat mat leat dárkkuhuvvon dálkasa doarjjaruhtii galget rehkket nu ollugii ja nu máŋgasii go vejolaš.
Áigodaga diŋga lea seamma buot apotehkain.
Apotehka oažžu dalle vuovdit dan čuovvovaš mánu nai.
Dat mearkkaša ahte ovttaskassii fállojuvvo apotehkas mannan mánu diŋga ja dálá mánu diŋga earás.
Dán guovtti diŋggas sáhttet leat sierra hattit.
Allagollosuodji mearkkaša ahte ovttaskas máksá eanemus 2200 ruvnna ovtta periodas jagis.
Dát jahki gohčoduvvo allagolloperiodan.
Allagollosuodji guoská dálkasiid mat ovttaskas oažžu reseaptas ja TVL:s lea mearridan galget leat dorjojuvvon doarjjaruđain.
Dat gusket atnudiŋggaid maid oažžu nu gohčoduvvon veahkkeneavvokoarttain.
Mii guoská eanas dálkasiidda ovttaskas máksá nu gohčoduvvon iežasmávssu juohke geardde go viežžá reseaptas dassážiigo lea ollen 2200 ruvnna rádjái.
Seamma guoská atnudiŋggaid mat dárbbahuvvojit stomiijas.
Muhtin dálkasiin ii dárbbat máksit iežasmávssu.
Jus olbmoš lea insuliinnain dikšojuvvon sohkardávda insuliidna ii mávsse maidege.
Jus lea skibasvuohta mii gullo njoammusuodjelága vuollái eanadiggi máksá olles golu dálkasis mii unnida njoammuma, ovdamearkka dihte viruseasti dálkasiid Hiva vuostá
Atnudiŋggat leat nuvttá mat dárbbahuvvojit doalvut gorudii dálkasiid ja ieš kontrolleret iežas dálkkodeami.
Ovdamearkka dihte dakkár atnudiŋggat leat boahkuhanávdnasat ja sákkit varrasohkarmihtideapmái.
Dasto iežasmáksu unnu cehkiid mielde nu gohčoduvvon allagolloráhpa mielde.
Juohke ođđa oastimis ovttaskas álgá dan golus masa leai ollen ovddit oastimis ja goargŋu ovddos bajás guvlui ráhpa.
Go lea máksán 2200 ruvnna ii dárbbat máksit eanet loahppa allagolloáigodagas.
Eaktun dasa ahte dát lea vuoimmis lea ahte dat dálkasat maid viežžá gullojit allagollosuoji vuollái.
Go allagolloáigodat nohká álggahuvvo ođđa perioda boahttevaš oastimis, beroskeahttá goigo ovttaskas lea allagolloráhpas.
Ollislaš dálkkasgollu
Tabealla čájeha mot allagollosuodji addá veháš gerddiinis unnon golu.
Borramušgálvvut nai mánáide geat leat vuollái 16 jagi ja geain leat dihto skibasvuođat, ovdamearkka dihte geat eai gierdda glutena, leat dorjojuvvon doarjjaruđain.
Borramušgálvvut čállojuvvojit nu gohčoduvvon borramušgálvorávvagii ja daid oažžu viežžat alimusat 90 beaivái gearddiinis.
Ovttaskas máksá 120 ruvnna juohke geardde, muhto dat máksu ii rehkenasto allagollosuodjái.
Ovttaskas ii oaččo oastit vaikko man olu allagollosuoji siste.
Mearri man oažžu oastit galgá leat dárkkuhuvvon bistit 90 beaivái, dat mearkkaša sullii golbma mánu.
Eastadanávnnas, ovdamearkka dihte p-pillar ja p- boahkuhanávdnasat, eai gullo dán golmmámánonjuolggadussii.
Jus ovttaskas oažžu viežžat reseaptas máŋgii ođđa viežžan dahkko easka go lea gollan guokte goalmmátoassi dan áiggis man dálkkas rehkenasto bistit ovddit viežžama rájis.
Sáhttá oastit stuorit meari go ovtta váldima hávil, muhto dalle ferte máksit olles hatti dan mearis mii manná badjel golmma mánu geavaheami.
Jus doavttir lea čállán reseptii ahte ferte gollat vissis áigi váldimiid gaskkan dalle ii sáhte váldit olggos eanet go doavttir lea namuhan.
Jus leat erenomáš sivat, ovdamearkka dihte jus ovttaskas galgá leahkit olgoriikkas guhkit áiggi, sáhttá viežžat dálkasa allagollosuoji siste guhkit áigái go golmma mánnui.
Vai allagollosuodji lea vuoimmis ferte das gii čállá olggos dálkasa leahkit bargobáiki merkejuvvon reseaptas logahahtti sáhcokodain.
Jus reseapta guoská dálkasa mas lea ráddjejuvvon doarjjaruhta mearrideaddji ferte merket maid reseptii ahte allagollosuodji lea vuoimmis.
Allagollosuodji guoská dasa gii orru dehe geas lea bargobáiki Ruoŧas dehe das geas lea eurohpalaš buohccedáhkáduskoarta eará EES-riikkas dehe Sveitsas.
Eurohpalaš buohccedáhkáduskoarta ferte vuosehuvvot nu doavttirgalledeamis go apotehkas.
Ruoŧas lea maid soahpamuš dihto riikkain olggobealde Europa; Algeria, Australia ja oasseriika Quebec Kanadas, mii mearkkaša dálkkasoavdu guoská dáid riikkaid riikkavuložiidda jus sis lea dárbu dálkasiidda go sii leat Ruoŧas.
Buot vuollái 18 jahkásaš mánáin seamma dáluveagas, dat mearkkaša geat leat čálihuvvon seamma dálloadressii, lea oktasaš allagollosuodji.
Dat mearkkaša ahte mánáid buot iežasmávssut rehkenasto oktii.
Dat mearkkaša ahte biologalaš oappážiin geat leat čálihuvvon sierra adressii lea iežas allagollosuodji.
Olmmoš ii dárbbat ieš fuolahit man olu ovddas lea oastán.
Nu gohčoduvvon allagollodiehtovuođus, man stáhtalaš fitnodatsearvi Apotekets Service AB gieđahallá, registrerejuvvot buot oastimat allagollosuoji siste.
Systema doallá čielgasa man olu ovttaskas lea máksán iežasmávssu ja rehkenastá man olu rabáhtta šaddá allagolloráhpa jelgii juohke geardde go oastá.
Buot apotehkat leat čadnojuvvon seamma diehtovuđđui nu ii mearkkaš maidege man apotehkas gávppaha.
Allagollodiehtovuđđui čatnaseapmi lea eaktodáhtolaš.
Dat mii registrerejuvvo diehtovuđđui lea namma, persovdnanummir, oastobeaivi, man apotehkas ovttaskas lea viežžan reseaptta, man olu lea máksán, submi masa lea ollán allagollosuojis ja allagolloáigodaga álginbeaivi.
Informašuvdna mii registrerejuvvo gevtojuvvo beare vai ovttaskas oažžu rivttes rabáhta.
Eai mangelágán dieđut maid dálkasiid lea ožžon dehe gii doaktáriid lea čállán reseaptta registrerejuvvo.
Olmmoš sáhttá goas fal bivdit váldosa allagollodiehtovuođus dain dieđuin mat leat ovttaskasas alddis ja dain mánáin geaidda lea fuolaheaddji.
Dan dahká deavdimiin ja sáddemiin blankeahta Apotekets Service AB:i, gos maid sáhttá oažžut blankeahta.
Dalle oažžu apotehkas guitte mii gohčoduvvo allagolloduođaštus go oastá dálkasiid allagollosuoji siste.
Allagolloduođaštusaš lohká man olles iežasmávssu ovttaskas lea máksán.
Lea dehálaš vurket maŋemuš allagolloduođaštusa ja čájehit dan ovttas reseapttain go oastá dálkasiid.
Apotehka dárbbaha diehtit man dásis allagolloráhpas ovttaskas lea oažžun dihte rabáhta.
Čálli ja redaktevra:
Jus iežat mielas dárbbahat suoji báhtareaddjin daningo don doarrádallot iežat ruovtturiikkas don sáhtát ohcat dorvobáikki Ruoŧas.
Soaittát maid eará sivaid geažil ohcat dorvobáikki, vejolašvuođa oažžut orrunlobi Ruoŧas.
Buot ráves- ja mánnádorvobáikeohcciide galgá fállojuvvot dearvvašvuođadutkan nuvttá. Dearvvašvuođadutkan dahkko nu jođánit go vejolaš Ruŧŧii boahtima maŋŋel.
Jus leat bábirkeahtes ja čiehkádalat galggat oažžut fálaldaga dearvvašvuođadutkamii go ozat divššu.
Dorvobáikeohcci, čiehkádeaddji ja bábirkeahtes mánát
Mánát ja nuorat vuollái 18 jagi galget oažžut dearvvašvuođa- ja buohccedivššu sihke bátnedivššu seamma eavttuiguin go eará mánát ja nuorat geat orrot dan eanadikkis gos ohcet divššu.
Eanas eanadikkit ja guovllut eai váldde mávssu vuollái 18 jahkásaš mánáin ja nuorain.
Dorvobáikeohcci, čiehkádeaddji ja bábirkeahtes rávesolbmot
Ráves olmmožin, dat mearkkaša jus leat deavdán 18 jagi, don oaččut buohccedivššu ja bátnedivššu man it sáhte vuordit.
Dat guoská maid etniiddearvvašvuođadivššu, divššu abortta oktavuođas ja eastadanávnnasrávvema.
Galledeamis dearvvašvuođaguovddášdoaktáris ja doavtterdivššus mii addojuvvo sáddehaga vuođul don galggat máksit 50 ruvnna.
Galledeapmái sáddehaga vuođul, earágo doavtterdikšui don mávssát 25 ruvnna.
Dat sáhttá leat galledeapmi kuratora luhtte.
Don sáhtát válljet galledeami dearvvašvuođaguovddážis dehe rabas spesialistadivššus man eanadikkis fal Ruoŧas.
Jus leat dorvobáikeohcci dus ferte leat sáddehat jus doppe gos ozat divššu lea dakkár gáibádus.
Reseaptadálkasiin don mávssát 50 ruvnna, ja jus dárbbahat buohccereaissu máksu leat eanemus 40 ruvnna.
Jus reaisu lea eará eanadiggái mávssát dan maid dat máksá.
Eastadeaddji mánná- ja etniiddikšun, dikšun áhpehisvuođas ja riegádahttimis lea nuvttá.
Jus dus lea njoammudávda ja dárbbahat njoammunsuodjedivššu dat lea maid nuvttá.
Dikšundáhkádus guoská beare dan eanadikkis dehe guovllus gos lea sisa-čállojuvvon (ca 1 sida)
Goas dikšundáhkádusas ii leat vuoimmis ?
Dikšundáhkádus almmuha man guhká guhkimus galgá dárbbahit vuordit dikšuma oažžuma.
Leat leahkime sierra áigerájiid sierra sorttat divššuide, ovdamearkka dihte 7 beaivvi beassat deaivat doaktára dearvvašvuođaguovddážis dehe 90 beaivvi galledeapmái molssaeaktu divššu oažžumii spesialiserejuvvon divššus.
Muhtumin sáhttá nevvojuvvot jorgasit eará eanandikki dikšunovttadaga beallái.
Lea iešdáhtolaš váldit vuostá dehe ii jođánit dikšunfálaldahkii eará dikšunovttadagas go gosa ieš lea ohcan.
Jus fállojuvvo galledeapmi dehe dikšun, mii ii sáhtto addit dikšundáhkádusa áigeráji siste, galgá fállojuvvot dikšun soames eará dikšunovttadagas.
Dat sáhttá leahkit dearvvasvuođaguovddážis, buohcciviesus dehe dihti priváhta vuostáváldimiin.
Olmmoš sáhttá ieš buktit ovdan doaivaga gosa son háliida boahtit, muhto jus dikšundáhkádus galgá leat vuoimmis ii sáhte válljet friddja.
Jus ii hálit oažžut divššu soames eará sajis go doppe gosa lea ohcan sáhttá luohpat dikšundáhkádusfálaldagas.
Dat sáhttá mearkkašit ahte oažžu vuordit guhkibu.
Jus maŋŋil gáhtá sáhttá álo váldit oktavuođa iežas dikšuaddiin.
Dikšundáhkádus lea vuoimmis dan beaivvi rájis.
Dikšundáhkádus mearkkaša ahte ovttaskas galgá oažžut divššu dihto áigge siste.
Dat lea okta lágas mearriduvvon oassi dearvvasvuođa – ja buohccidivššulagas.
Dikšundáhkádus almmuha maid áigerájiid siste eanandiggi dehe guovlu galgá fállat ovttaskassii dikšuma.
Dan sadjái dikšundáhkádus ii mudde galgágo diksun addot ja makkár divššu galgá oažžut.
Dikšundáhkádus ii guoskkat fáhkka dikšuma.
Jus fáhkkestaga skihppá dehe roasmmohuvvá galgá oažžut divššu nu jođánit go vejolaš.
Jus vállje jorgasit olggobeallái ruovttueanadikki ii leat dáhkiduvvon ahte oažžu divššu dihto áigemeari siste.
Dikšundáhkádusa jelgii ovttaskasas lea riekti:
0 - Oktavuođa váldin ovdadikšumiin seamma beaivvi Seamma beaivvi go ohcá veahki galgá oažžut oktavuođa ovdadivššuin, ovdamearkka dihte dearvvašvuođaguovddážiin dehe buohccidikšunrávvagiin.
Dat sáhttá dáhpáhuvvat telefovnna dehe galledeami bakte.
7 - Doavttergalledeapmi ovdadivššus čieža beaivvi siste Jus dikšunveahka árvvoštallá ahte ovttaskas dárbbaha deaivat doaktára galgá oažžut áiggi čieža beaivvi siste, ovdamearkka dihte dearvvašvuođaguovddážis dehe veahkadoaktáris.
Dat lea vuoimmis maid vaikko lea ohcan dikšui sáddahusahaga.
90 - Dikšun álggahuvvon 90 beaivvi siste Dikšunmearrádusa maŋŋel, ovdamearkka dihte čuohpadeami, ovttaskas galgá oažžut áiggi 90 beaivvi siste.
Dikšundáhkádus ii guoskka
jus medisiinnalaš sivaid geažil ferte vuordit guhkit go dáhkádusa áigerájit
medisiinnalaš bálvalusa, ovdamearkka dihte laboratoria - ja röntgendutkama
veahkeneavvofuolaheami, spiehkastat lea gullurusttegiid geahččaleapmi
jus ii váldde vuostá dikšunfálaldaga eará dikšunovttadagas (jus maŋŋil muhttá miela sáhttá váldit vuostá fálaldaga)
Dikšundáhkádus ii mudde galggatgo oažžut divššu, man divššu galggat oažžut dehe man guhkes áiggi dutkan oažžu váldit.
Gávdno našuvnnalaš webbabáiki dikšundáhkádusa ja vuordináiggiid čuovvumii, Vantetider.
Manin dutkan dárbbahuvvo ?
Nu dat dáhpáhuvvá (ca 4 sidor)
Ovdaraksa gođusiskkus dehe ovdaraksabiopsa, mearkkaša ahte doavttir váldá olu unna binnáid ovdaraksagođđosis vai sáhttá dutkat dan.
Iskkus sáhttá dahkkot danin ahte doavttir háliida dutkat leatgo borašdávdaseallat ovdaravssas.
Iskkus sáddejuvvo laboratoriai gos dat analyserejuvvo.
Gođusiskosa oktavuođas ovttaskas oažžu dábálaččat antibiotihkatableahta.
Lea hui dehálaš váldit tableahtaid vai ii oaččo infekšuvnna.
Jus ovttaskas lea hearki soames soarttat antibiotihkii, lea dehálaš muitalit dan ovdal dutkama.
Jus ovttaskasas lea sohkardávda, váibmovihki riegádeami rájes dehe soames soarttat váivi váibmouvssohiin lea dehálaš ahte dan dieđiha vuostáváldimis áiggil ovdal dutkama.
Dat guoská olbmo dikšojuvvo varanjárbudan dálkasiin dehe kortasonatableahtaiguin.
Jur ovdal dutkama ovttaskas manná hivssegis ja guđđe čoali ja ráhku.
Got dutkamuš dáhpáhuvvá ?
Go dutkojuvvo olmmoš velleha gurut gilgga nalde seaŋgabeaŋkkas.
Doavttir álgá guldalemiin ovdaravssa suorpmain bahtačoalis.
Dasto dolvojuvvo ultrajietnasoabbi várrogasat moadde centte bahtačoallái.
Dat ii bávččat muhto soaitá orrut unohas.
Ultra-jietnasoabbekanála bakte doavttir doalvu nálu mii gevtojuvvo váldit iskosa ovdaravssas.
Eatnasat dovdet beare mearkkašmeahttun gibu dehe ii oppanassiige gibu.
Muhto jus ovttaskas atná ahte bávččaga sáhttá oažžut báikkálašjámiheami.
Mot olmmoš veadjá maŋŋil ?
Lea dábálaš ahte ovttaskas oažžu vara siemagolgosii, gožžii dehe baikii maŋŋil.
Dat ii mearkkaš ahte juoga lea vearrut.
Olbmoš sáhttá dovdat vehá bákčasa ja dovdat cissahoahpu dakkaviđe maŋŋel.
Iskkus váldojuvvo ovdaraksaravssas
Ovdaraksa lea raksa mii lea gožžaoari bajit oasi birra gožžarágu vuolde.
Ovdaravssa doaibman lea válbmet fievrridangolgosa sagahansellii.
Ovttaskas sáhttá oažžut guođđit gođusiskosa ovdaravssas dutkan dihte leago borašdávdaseallat das.
Gođusiskkus lea olu unna gođusbinnát mat váldojuvvojit ja dutkojuvvojit.
Gođusiskkus gohčoduvvo maid biopsan.
Erenomážit guovtti dilálašvuođas gođusiskkus lávejuvvo váldot.
Nubbi lea jus nu gohčoduvvon PSA-árvu lea loktanan.
PSA lea ávnnas mii válbmejuvvo ovdaravssas ja golgá varrabánas.
PSA-árvu sáhttá dárkkistuvvot dábálaš varraiskosiin.
Eará sivat loktanan PSA-árvui sáhttet leat jus olbmoš lea infekšuvdna dehe vuolši ovdaravssas, muhto maid jus olbmos lea ovdaraksaborašdávda.
Loktanan PSA ii vuolgge danin sihkkarit ovdaraksaborašdávddas.
Gođusbinnát dutkojuvvojit mikroskohpas
Dat gođusbinnát mat váldojuvvojit ovdaravssas sáddejuvvojit mikroskohpalaš dutkamii mii addá vástádusa leago ovdaravssas borašdávda dehe ii.
Borašdávdagođus mearriduvvo dasto skála mielde mii gohčoduvvo Gleason.
Antibiotika dehálaš válmmastallan
Muhtumin oažžu maid mielde antibiotihkatableahta ruoktot vai sáhttá váldit moadde diimmu maŋŋel.
Lea hui dehálaš váldit tableahtaid eastadan dihte infekšuvnnaid.
Jus lea hearki soames soarttat antibiotikai, ovdamearkka dihte penicilliidna, lea dehálaš váldit oktavuođa dainna klinihkain dehe vuostáváldimiin gos dutkan boahtá dahkkot.
Dálkkodeami sáhttá dárbbahit rievdaduvvot
Jus váldá Warandiippat varanjárbudandálkasa das galgá almmuhit vuostáváldimii vahku ovdal dutkama.
Vara PK- árvvu ferte geargat divvut, dat mearkkaša ahte varra galgá geargat giellut dego dábálaččat.
Dat doavttir gii lea mearridan dálkasa galgá geahččat bearrái ahte dosa unniduvvo ovdal dutkama.
Vuostáváldin ferte maid oažžut diehtit áiggil jus olbmoš lea vihki váibmouvssohiin, váibmovihki riegádeami rájes dehe uvssotprotesa.
Seamma ášši guoská jus lea leamaš bakteriijainfekšuvdna váibmouvssohiin.
Jus olbmoš lea sohkardávda dehe dikšojuvvo kortasonatableahtaiguin lea maid dehálaš dieđihit dan vuostáváldimii.
Ieš dutkan váldá sullii kvártta ja sáhttá dahkkot jámálkeahttá.
Dat lea oalle eaŋkilis ja jođánis dutkan man measta buot sáhttet čađahit.
Dihto buohcciviesuin sáhttá ovdal dutkama leat ožžon nu gohčoduvvon mikrobahtačoalledoidima man ovttaskas galgá leat váldán ruovttus.
Go dutkojuvvo ovttaskas veallá seaŋgabeaŋkka nalde.
Goruda vuolit oassi lea báljis ja sihkaldat gokčá vuolleoasi.
Ultra-jietnasoabbi lea sullii 20 centimehtera guhkki, muhto beare bajimus oassi dolvojuvvo sisa moadde centimehtera.
Soappi čađamihttu lea sullii 2,5 centimehtera.
Dat sádde jietnabáruid maidda dasto goruda siskkit orgánat dávistit.
Gođus váldo olggos biopsanáluin
Dan maŋŋel váldo gođusiskkus ravssas.
Ultra-jietnasoabbi lea kanálas gosa biopsanállu coggojuvvo.
Dat čuggejuvvo čoallešliiveasi čađa ovdaraksii.
Ultra-jietnagova vehkiin govvašearpmas sáhttá doavttir siktet nálu nu ahte dat deaivá njuolga.
Nálus lea lihtti mii jođánit čuggejuvvo ovdaraksii ja mii dievvá ovdaraksagođđosiin.
Dávjjimusat doavttir čugge máŋgii ja váldá iskosiid ovdaravssa sierra báikkiin.
8 ja guoktenuppelot iskosa leat dábálaččat.
Sáhttá dovdot vehá unohas
Ieš Ultra-jietnasoabbi ii atte mangelágán bákčasa muhto sáhttá unohastit vehá.
Go dat deddojuvvo ovdaraksii sáhttá dovdot cissahoahppu.
Danin lea buorre guđđet ráhku ovdal dutkama.
Go gođusbinnát váldojuvvojit biopsanáluin dat sáhttá orrut unohas ja muhtimin bávččagit.
Measta buot geat leat čađahan iskkusváldima vásihit ahte sii leat dovdan beare unnánaš bákčasa dehe eai oppanassiige bákčasa.
Lea vejolaš oažžut báikkálasjámiheami jus šaddá garra gihppu.
Jurddašit maŋŋel dutkama
Gožžaráhkoinfekšuvnna vealtimii lea buorre juhkat valjit nu ahte ráhku doidasa buhtisin.
Varra siemagolgosis, gožžas ja baikkas lea dábálaš dakkár dutkama maŋŋel iige leat makkárge mearka sivas.
Olmmoš sáhttá dovdat vehá bákčasa ja dovdat cissahoahpu dakkaviđe maŋŋel.
Riska lea stuorimus vahku maŋŋel dutkama.
Jus olmmoš oažžu febera ja dovdá iežas skibasin galgá dakkaviđe váldit oktavuođa doaktáriin dehe mannat fáhkkavuostáváldimii.
Čálli: Fredrik Sundén, doavttir, spesialiseren monemuččaide ja gožžaráhkuide, Kirurgiska kliniken, Helsingborgs lasarett
Devdnejeaddji: Kari C. Toverud, sertifierejuvvon medisiinnalaš devdnejeaddji, Oslo, Norge
1177 Vårdguiden redakšuvdna ja redakšuvdnaráđđi leat maid duddjon, dárkkistan ja dohkkehan buot sisdoalu.
Bures boahtin OAHPA-davvi prográmmaide !
OAHPA-prográmmain leat ollu válljenvejolašvuođat ja sáhtát heivehit bargobihtáid ohppiide.
Vasta - vástidit jearaldagaide
Min ulbmil lea ahte oahppit galget hárjehallat sániid mat leat dábálaččat álgooahpus, ja muhtun prográmmain sáhttá oahppi ráddjet sátnevuorkká dihto oahppogirjái.
Jus oahpahusas lávebehtet bargat fáttáiguin, de sáhtát čálihit sátnelisttuid fáttáid mielde.
Mii leat ráhkadan minigrammatihka mas juohke sátneluohkká lea čilgejuvvon, ja gos leat sojahanminstarat.
Oahppit besset grammatihkkii lásas mii lea bajit olgeš čiegas OAHPA-prográmmain.
Oahppit sáhttet válljet juogo oarje- dahje nuortasuopmana.
Dát mielddisbuktá ahte sátnevuorká, sojahanminstarat ja čilgehusat heivehuvvojit válljejuvvon suopmanii, omd. bárahisstávvalvearbbat preseanssas: " mii muitalat " (nuortasuopman), " mii muitalit " (oarjesuopman).
Muhto prográmma dohkkeha buot riektačállima hámiid maid oahppi čállá, vaikko gulašii nuppi suopmanii.
Mis leat maid prográmmat daidda geat juo máhttet sámegiela, muhto geat háliidit oahppat grámmatihka ja syntávssa - VISL-spealut - geahča gurut ravddas.
Oassi min resurssain leat beta-veršuvnnat, ja dat máksá ahte sáhttet leat meattáhusat, ja maid ahte leat buoridanvejolašvuođat.
Mii váldit áinnas vuostá kommentáraid !
Teknihkalaš spesifikašuvnnat ja liŋkkat
Dás beassá systemáhtalaččat hárjehallat sátnesojaheami - juogo eaŋkilsátnin (Morfa-S) dahje cealkagis nu ahte son maid oahppá makkár oktavuođas galgá geavahit sátnehámiid (Morfa-C).
Sátneluohkká, loga eanet vuolábealde.
Máddagat (Morfa-S): bárrastávval-, bárahisstávval- dahje kontrákta máddagat, dahje buot.
Dihto oahppagirjji sátnevuorká.
Veahkki: Go čállá boastut, de fállojuvvo veahkki sojaheapmái.
Sátneluohkát maiguin sáhttá bargat, leat substantiivvat, adjektiivvat, vearbbat, pronomenat ja logut.
Substantiivvat: nominatiiva máŋggaidlohku ja buot kásusat, vuođđosánit sáhttet leat sihke ovttaidlogus ja máŋggaidlogus.
Morfa-S:s leat seammá, muhto máŋgga kásusis.
Čoahkkelogut ja ortnetlogut kásussojahemiin.
Morfa-S 1-dásis 1 leat logut dušše ovttaidlogus.
2-dássi sisttisdoallá maid loguid máŋggaidlogus.
Dás leat liŋkkat davvisámegiela oahpaheddjiide.
OAHPA-davvi - Interaktiivalaš prográmmat maiguin sáhttá hárjehallat sániid ja grammatihka.
Čájeha sániid listun, juoga mii sáhttá leat ávkin jus ii dieđe mo sátni čállojuvvo.
GEO - báikenamat gielas gillii
Sahka lea interaktiivvalaš ságastallan.
Oahppi beassá ságastallat dihtoriin.
Ulbmil lea hárjehallat vearbasojaheami, kasusgeavaheami ja nannet sátnevuorkká, ja dan dihte ferte vástidit olles cealkagiin, ja dábálaččat geavahit seammá vearbba go jearaldagas, omd.
- Jugat go gáfe ? - Gal mun jugan. / In juga.
Dávjá leat rabas jearaldagat.
Vejolaččat lea sátnelistu (omd. borramušmenya dahje tevnnet).
Eará jearaldagaide sáhttá vástidit maid beare, muhto ferte geavahit rivttes kasusa.
Prográmma fuomášuhttá vuosttažettiin muhtun dábálaš giellameattáhusaid, muhto ii juohke meattáhusa.
Guossis (Dás beassá geavahit duála (" moai ") ja maid hárjehallat lokatiivva ja illatiivva. Loahpas lea maid akkusatiiva.)
Vasta-prográmmas galgá vástidit jearaldagaide mat bohtet soaittáhagas.
Ulbmil lea hárjehallat vearbasojaheami ja kásusgeavaheami.
Prográmma gáibida ahte vástida olles cealkagiin (galgá leat finihtta vearba), ja jus prográmma jearrá " mii " - pronomeniin, de don galggat vástidit " " - pronomeniin.
Seammáládje " moai " ja " doai " - vaikko lunddolaš ságastallamis sáhtášit dulkot earáládje.
Sivva lea ahte mii háliidit ahte geavaheaddjit fertejit hárjehallat buot persovdnasojahemiid.
Vasta-S: Don oaččut muhtun sániid maid galggat geavahit vástádusas.
Alit sániid fertet sojahit.
Don sáhtát válljet galle alit sáni don háliidat.
Prográmmas leat dát dásit:
Dássi 1: Dušše preseansa ja álkes kásusgeavaheapmi.
Vasta-F: Sáhttá ieš mearridit vástádusa.
Dássi 1: Dušše preseansa ja álkes kásusgeavaheapmi, eanaš ovttaidlogus.
Dásit 1-2: Vearbbat maid preterihtas, eanet kásusat máŋggaidlogus ja dasa lassin vearbbat mat gáibidit dihto kásusa.
Dásit 1-3: Lohkosánit sojahuvvon kásusiid mielde, čoahkkelogut, vearbbat konditionalis.
8 (j) - dearvvuođagat Kanadas
Čoakkán lei beroštahtti ja ávkkálaš jurddahaladettiin 8(j)-artihkkala olláhuhttima ja dat lasiha gal álbmotlaš artihkalal 8 (j) olláhuhttinbarggu min easka álggahan bargojoavkkus.
Oainnu gárven Montreala čoakkámii lei válmmaštallojuvvon min álbmotlaš 8(j)-bargojoavkkus ja Eu-riikkaid oktasaščoakkámis.
Montreala čoakkámis mearrádusdahkan lei máŋggadásat.
Eurohpa uniovnna oainnut sohppojuvvoje beaivválaččat Eu-riikkaid koordinerenčoakkámin, maid jođihii Eu-ságadoalliriika Ruoŧŧa.
Ieš čoakkámiin Eu:a beales oktasaččat sohppojuvvon oainnu buvttii maid ovdan Ruoŧŧa.
Dákkáraš bargojuoguin lei almmatge viggojuvvon beaktilis čoakkánmeannudeapmái, muhto čuolmmahis vuohki dát gal ii lean earenoamážit álgoálbmogiid dáfus.
Ieš čoakkámis mearrádusdahkan dáhpáhuvvá dievasčoakkámis.
Dákkár bargojoavkkut nammaduvvoje Abs-regiimmas (acces and benefit sharing), etihkalaš kodain ja máŋggajahkásaš bargoprográmmas.
Kontáktajoavkkuid čoakkámiidda besse buohkat oassálastit.
Eu:a lassin maid Afrihká riikkat ja Nuorta-Eurohpá riikkat ledje ortniiduvvan riikajoavkun, mas lei oktasaš jietna.
Riikajoavkkut ja riikkat ráđđádalle čoakkáma áigge gaskaneaset čuolbmás áššiin.
ILC:id ovddasteaddjit ledje čoakkámis maid ovddastuvvon ja dain lei hupman- ja evttohanriekti čoakkámis.
Dát lea mu mielas hui ártet, daningo artihkal 8 (j):a olláhuhttin gáibida ILC:a dievas ja váikkuhanválddálaš oassálastima mearrideamis.
Geavadis mearrádusat dahkkojuvvojit ovttaoaivilvuođa prinsihpain, ja váddáseamos áššiin mearrádus merkejuvvo roahkkeruođuid sisa.
Dát čoakkán ii iešalddes dahkan čadni mearrádusaid, muhto dat ovddida biodiversiteahttasoahpamuša oassebeallečoakkámii, ahte dat mearrida artihkal 8 (j):s dađi mielde mot dát čoakkán mearridii áššiin.
Dát sáhttá orrut mohkás ja eahpečielga ášši.
Dán čoakkáma ulbmilin lea earenoamážit ráđđádallat gárvvisin ja válmmaštallat áššiid mearridanládje oassebeallečoakkáma (COP) ovdii.
Ulbmilin lea, ahte eanas mearrádusain lea luondduset dáfus rávalágánat, mat eai geatnegahte riikkaid njuolga muđuid go addet sula masa galgá viggat.
Čoakkáma duogážis lei goitge garra nággu sierralágán sátnehámiin ja dajaldagain.
Dán duogáža dáfus orui ártet, ahte čoakkámis ja dan duogášráđđádallamiin nákkahalle čujuhusaid, rihkuid ja čuoggáid sajes earenoamážit daningo eatnasat riikkain leat čielgasit guođđán artihkkala 8 (j) olláhuvakeahttá iežaset riikkas.
Čoakkán lei goit miellagiddevaš muosáhus ja ožžon buriid ovdamearkkaid artihkal 8 (j):a olláhuhttimis eará riikkain ja daid soaitá sáhttit heivehit Suoma sámiid ruovttuguvlui.
Čoakkán mearridii ovddidit oassebeallečoakkámii, ahte čuovvovaš artihkal 8 (j) - čoakkámis livččii čiekŋalis dialoga Abs-áššiin ja juogo suodjaluvvon guovlluin dehe biodiversiteahtas ja dálkkádatrievdamis.
Dát mearrádus lei heittot, daningo maiddái mun Eu:a ládje atnen mávssolažžan, ahte čuovvovaš čoakkámis gieđahallojuvvoba dálkkádatrievdan ja árbevirolaš diehtu.
Afrihká ja Lulli-Amerihká riikkat ožžo goit čađa iežaset oainnu, ahte čuovvovaš čoakkámis gieđahallojuvvole ee. áššit, mat gusket genariggodagaid oažžuma ja ávkki, go fas dálkkádatrievdama gažaldagat eai boađále áššelistui.
Čoakkáma evttohusat oassebealle- dehege COP 10-čoakkámii bohtet lagašáiggiid Internehttii gielladárkkisteami maŋŋel.
Dohkkehančoakkámis áššebáhpiriidda dahkkojuvvoje maid muhtin ráje nuppástusat.
Máhcan dáidda áššiide maŋŋel go lean ožžon gárvvisin iežan mátkeraportta ja čoakkáma loahppaárvalusaid analyserema Suoma sámiid ruovttuguovllu dáfus.
Gaskavahkko vuolggán Ottawai deaivvadit Kanada ministeriijaid virgeolbmuiguin, geaid ovddasvástádussan lea Kanada álgoálbmotpolitihkka ja deaivvan maid Suoma ambassadöra.
Supmii máhcan 15.11.
Ruvašdearvvuođagat Iqailutis 10.11.2009
Vuosttaš čoakkámis gieđahallojuvvoje almmolaš áššit, geahčastagat diliide, mat váikkuhit Sámi leana gárggiideapmái.
Loahppavahku oassálasten Roavenjárggas guovtti seminárii, main vuosttaš gieđahalai guovlluguovdasaš ođastusaid, ng. innovašuvnnaid.
Seminára olis meinejin deaivvadit guovlokomissára Danuta Hübneriin, ja muitalit sutnje sápmelaččaid sávaldagain.
Dađi bahábut deaivvadeapmi ii ordnahuvvan áigedávvalákkaid dihte, ee. su girdi maŋŋoneami dihte. Sámedikki ovddasteaddjit doaimmahe goit komissárii čálalaš dieđuid sápmelaččain ja mu gárven báhpira Sámedikki sávaldagain bargat ovttas Eurohpa Uniovnnain.
Oassálasten oassái, mas gieđahallui dálkkádatrievdan ja dasa vuogáiduvvan árktalaš guovlluin.
Bukten sáhkavuorustan ovdan, mii gávdno sámedikki siidduin čujuhusas
, ahte sápmelaččaid vejolašvuođat vuogáiduvvat ja váikkuhit dálkkádatrievdamii leat dán áigge unnit, daningo Suoma stáhta hálddaša sámiid ruovttuguovllu.
Sápmelaččat leat vuogáiduvvan nuppástusaide dálkkádagas ja birrasis historjjálaččat nu ahte sii leat viiddidan orrun- ja návddašanviidodagaideaset, nu ahte leat váldán ođđa eatnamiid ealáhusaid atnui.
Nubbi iežan buktin guovddáš ášši lei, ahte sápmelaččaid ferte váldit mielde viidát sámiid ruovttuguovllu dálkkádatrievdama caggamii ja sápmelaččat fertejit sáhttit ráhkadit vuogáiduvvanmálliid dálkkádatrievdamii, mat vuođđuduvvet min iežamet kultuvrii.
Bukten maid ovdan, ahte sámegielas ja sámi kultuvrras leat leame sierra diehtu luondduihtagiin, luonddus vánddardeamis ja birrasa áiccadeamis.
Lea maid dehálaš, ahte sápmelaččat besset mielde sámi kultuvrra vuolggasajiid guovllos dálkkádatrievdama ja dan váikkuhusaid dutkamii.
Dán vahku válmmaštalan boahtte vahku čoakkámiid ja cealkámušaid.
Seamma beaivve deaivvadit maid biraministeriija njunnošiid ja ságastallat eandalii suvdilis gárggiideamis ja boahtteáigge ovttasbarggus.
Sámedikki stivra doallá čuovvovaš čoakkáma Helssegis.
Stivra deaivá vuoigatvuohtaministeriija, ja deaivvadeami fáddán leat áigeguovdilis fidnut, mat gusket sápmelaččaid.
Dán vahku lean válmmaštallan sámedikki cealkámuša aviisaásahusa rievdadeamis.
Ásahusevttohusa vuođul sáhttá mieđihuvvot doarjja unnitlogugielaid, dego sáme- ja románagiela aviissaid olggosaddimii.
Sámedikki oainnu mielde ásahus galggalii váldit vuhtii sápmelaččaid álgoálbmogin, iige gielalaš unnitlohkun.
Sámediggi oaidná earenoamáš dehálažžan, ahte doarjjavuogádat dagalii máŧolažžan sámegielalaš áviissa šaddama Supmii nu ahte sápmelaččat sáhtále oažžut ođđasiid iežas eatnigillii buot golmma sámegielain.
Sámedikki oainnu mielde ásahusevttohus ii daga máŧolažžan dálá dilis sámegielalaš aviissadoaimma šaddama Supmii.
Aviisadoarjja galgá váldit vuhtii sámegielaid ja sápmelaččaid sierrasajádaga aviissaid doarjjamearis, man dávjá dat aviisa almmustuvvá ja dahkat vejolažžan maiddái sámi servviid ja unna servošaččaid almmustahttit aviissa.
Dasa lassin sámegielalaš aviisadoarjja ii sáhte mieđihuvvot dušše olggosaddimii, mii dáhpáhuvvá Interneahta bakte, daningo ruovttuguovllu heajos diehtojohtalusoktavuođat estet interneahtain ávkkástallama.
Aviisadoarjagis galget váldojuvvot vuhtii maid vuoras olbmot, geat eai bastte ávkkástallat interneahtain seamma ládje go nuorat buolva.
Vuottesjávrres Juvvá Lemet
Sápmelaččain álgoálbmogin lea vuođđolágas dáhkiduvvon kulturiešstivren áššiin, mat gusket sámiid ruovttuguovllu sámegiela ja sámi kultuvrra áššiid.
Kulturiešstivrema olis sámediggi ruhtada ee. sámegielalaš bálvalusaid ja sápmelaš kulturservviid doaimma.
Kulturiešstivren ii goitge vel govčča kultuvrra buot sierra surggiid, ja sámedikki ulbmilin lea gárgehit iešstivrema geažos áigge.
Sámediggi lea omd. gáibidan guovlluhálddahusa ođasnuhttin- ja gárgehanfidnuin alccesis guovlluhálddašaneiseválddi bargguid sámiid ruovttuguovllus.
Dieđihangaskaomiin lea leamaš ovdan jurdda sámi rádio hálddahusbargguid sirdimis riikkarádio Yles sámediggái ja jurdda lea mu mielas lunddolaš joatkka sámi kulturiešstivrema ovddideapmái.
Mannan giđa sámediggi evttohii johtalus- ja kommunikašuvdnaministeriijai ahte sámegielalaš aviissaide galggalii leat doarjja, mii juolluduvvo sámedikki bakte.
Sámegielalaš aviissaid doarjja gullá seamma doarjjajovkui Suoma veahádatgielaiguin dego ruoŧa- ja románagielain.
Sámedikki evttohus ii goitge váldojuvvon vuhtii ja sámegielalaš aviissaid doarjja lea veahádatgielaid almmustuhtton aviissaid doarjaga oassin.
Dilli lea duođaid šállošahtti ja lea vejolaš, ahte doarjjaoažžuma eavttut estet sámegielalaš aviissaid olggosaddindoaimma šaddama Suomas.
Dasa čujuha dat, ahte johtalus- ja kommunikašuvdnaministeriijai ii boahtán dán jagi oktage ohcamuš sámegielalaš aviissa almmustuhttimii.
Sámediggi ii leat leamaš duhtavaš dáláš sámegielalaš prográmmabuhtadeami resursseremii, iige sámedikkis leat dálá áigge eará vejolašvuohta váikkuhit dasa muđuid go dahkat álgagiid ja evttohusaid.
Sápmelaččaid dárbbut orrot jávkame Helssega geažis eará dárbbuid vuollái.
Sámediggi lea earenoamáš duhtameahttun sámegielalaš tv-prográmmafálaldahkii, dál sámegielalaš prográmmaid fállun lea dušše okta mánáidprográmma ja sámi tv-ođđasat.
Sápmelaččain ledje stuora vuordámušat digi-tv-ođastusas, daningo ruoŧagiella oaččui iežas kanála.
FST sádde prográmma beaivválaččat diibmu 17 rájes gitta gask`idjii dehege kanála ii fála prográmma obanassiige dievasmearálažžan.
Sámi rádio sirdin sámedikki vuollásažžan sierra ovttadahkan attálii sámediggái vejolašvuođa ráđđádallat stáhtain sámegielalaš prográmmabuhtadeami resursseremis, prográmmaáiggis ja ohcat sierraruhtadeami prográmmabuhtadeapmái omd. EU-ruhtadanprográmmain.
Sámedikkis ii leat mihkkege beroštumiid váikkuhit sámi rádio ođaspolitihkkii muhto lunddolaččat hálidit dákko bakte gudnejahttit dieđihangaskaomiid sorjjasmeahttunvuođa.
Sámi rádio hálddahusmálle sáhtálii leat dáláža sullasaš hálddahusráđilágán málle, mii dáhkidivččii doaimma sorjjasmeahttunvuođa.
Sámi rádio sáhtálii dalle doaibmat maiddái Almmolaš Sáni Ráđi lahttun, mii dáhkidivččii media iešmuddema ja sorjjasmeahttunvuođa.
Sirdin ii leat realisttalaš aivve lagašjagiid, muhto jurdaga doaimmaid sirdimis galgá doallat badjin ja ráhkadit sisdoalu evttohusa doarjjan.
Sámi rádio sirdin Yleisradio vuolde gáibidivččii Yle gieđahalli ja stivrejeaddji lágaid rievdadeami ja earenoamážit politihkalaš dáhtu riikkabeivviin.
Dán vahku disdaga lei Lappi-bargojoavkku čoakkán, mas gieđahallui bargojoavkku loahpparaporta.
Dán maŋŋel lea dušše okta bargojoavkočoakkán ja raportta luobahandilálašvuohta.
Seamma beaivve lei maid biodiversiteahttabargojoavkku čoakkán, mas lei ovdan earenoamážit álbmotservviid bargu suvdilis gárganeami ovddidanbarggus.
Sámedikki boahttevaš nuoraidlávdegoddebarggus mun hálidivččen maid birasgeahččanguovlluid oidnot ja sáhtáleimmet atnit ávkki Allianssa buriin ovdamearkkain iežamet barggus.
Gaskavahkko sámediggi deaivvai Soađegili suohkana njunnošiid.
Mu dearvvahussáhka gávdno maŋŋel sámedikki www-siidduin.
Mus lei stuora gudni oassálastit Árktalaš ráđi čoakkámii álgovahku Tromssas.
Oassálasten čoakkámii Suoma sáttagottis, man jođiheaddjin lei olgoriikaministtar Alexander Stubb.
Čoakkámii oassálaste sulaid golbmačuođi ovddasteaddji stáhtaid sáttagottiin, álgoálbmogiid ovddasteaddjit ja dárkojeaddjit.
Ieš Árktalaš ráđi čoakkán lei čoakkán lei gasvahkko ja beaivvi ovdal lei giddejuvvon seminára mearrajiehki suddamis.
Seminára lei duođaid miellagiddevaš, gulaimet máŋggaid sierra áššedovdiid čilgehusaid dálkkádatrievdama ovdáneamis ja dan váikkuhusain.
Suoma sáttagoddi čoahkkanii ministtarčoakkáma áigge okte virggálaččabut ja dasa lassin iđitborrančoahkkanemiin.
Bukten palaverain ovdan sápmelaččaid oainnuid dálkkádatrievdamis ja beasaimet ministtar Stubbiin ságastallat maid sámiid riektedili ovddideamis.
Oktasašbargu Suoma sáttagottis doaimmai hui bures.
Ministtar Stubb lea kommenteren čoakkámiid iežas bloggas čujuhusas: http://www.alexstubb.com/fi / Ealáskahtán bloggan govain, mas moai ministtar Stubbiin ledne čoakkánbottas.
Okta seminára miellagiddevaččamus osiin lei nobelvuoiti, Amerihkaid ovttastuvvan stáhtaid ovddeš várrepresideanta Al Gore ovdasáhka dálkkádatnuppastusa váikkuhusain.
Al Gore lea duođaid meašttir hupmat ja son leage bargan earenoamáš buori barggu dálkkádatrievdama diđolašvuođa lasiheamis ja son lea čeahppi populariseret dutkandieđu.
Gore deattuhii earenoamážit jihkiid suddama váikkuhusaid ja mearagierraga badjáneami sosiála ja birasváikkuhusaid.
Gore dego maid semináras hupman dutkit bukte ođđa dieđu gieba ja unnagavjačalmmážiid váikkuhusain dálkkádatrievdamii.
Unnagavjačalmmážat šaddet earenoamážit johtalusas ja sajušdolas.
Unnagavjačalmmážat fievrasit vaikko man guhkás ja go dat šaddet muohta- ja jiekŋagierraga nala de giera gámoda ja danin muohta ja jiekŋa njammaba beaivesuonjardeami eambbo ja dainna lágiin jođálnuhttiba suddanproseassa.
Árktalaš guvlui gávjačalmmážat lavdet industriijariikkain.
Ruonaeatnama ja Lullinannáma jihkiid suddan uhkida loktet máilmmiviidosaččat mearačázi dási mettariin vel dán čuođijagi áigge.
Čoakkámis ovdanbuktojun ođđaseamos dutkanbohtosiid mielde eananspáppa globála liekkasvuohtadilli loktana.
Jos bázahusaid eai goaza mearkkašahtti ládje, de eananspáppa temperatuvra loktana unnimusat 4,5 ceahki vel dán čuođijagi áigge.
Máilmmiviidosaš dásis mearagierraga loktaneapmi dagaha juobe čuđiid miljovnnaid dálkkádatbáhtareddjiid bággomuotkuma ja maiddái heađi ráinnas čázis.
Gulaimet čoakkámis, ahte Himalaja muohttaga ja jieŋa suddama geažil vuollegis Bangladesh šaddá stuora vuorrádusaid sisa.
Mearagierraga loktaneapmi ja Himalaja suddan boahtiba buktit stuora oktasašváikkuhusaid, gilvineanan gárta viidát čáze vuollái, ráinnasčáhcefuorkkát vátnot, golgodávddat lassánit dego maid dulvvit ja arvvit.
Dilli sáhttá doalvut dasa, ahte juobe logiid miljovnnaid mielde olbmot šaddet bákkus muotkut olmmošmeari dáfus stuora Bangladeshis eret.
Dilli váikkuha dalle diehttelas oba Bangladesha ekonomiijai ja servodahkii.
Unna suoloriikkažat sáhttet juobe báhcit ollásii čáze vuollái mearadási loktaneami geažil.
Son deattuhii golbma ášši dálkkádatrievdama dustemis: 1) Árktalaš ráđi iežas aktiivvalaš doaimma, 2) ON:a álgoálbmotjulggaštusa olláhuhttima ja 3) dieđu lasiheami.
Álgoálbmotjulggaštusa olláhuhttin lea Magga oainnu mielde buoremus vuohki dálkkádatrievdama dustemis ja dasa vuogáiduvvamis álgoálbmogiid geahččanguovllus.
Jagis jahkái dálkkádatrievdanraporttat bohtet ain vearrábun, dego Al Gore maid ovdaságastis dajai.
Árktalaš álgoálbmogiidda dálkkádatrievdan buktá stuora váikkuhusaid.
Sápmelaččaide nuppástusat bohtet leat stuorrát, boazodoallu váttásnuvvá dálkkádaga ja ealli- ja šaddošlájaid rievdama mielde.
Sápmelaččat bajiduvvoje ovdan sihke Suoma ja Ruoŧa olgoriikkaministariid sáhkavuoruin ja maiddái nobelvuoiti Al Gore namuhii modearnna sámi kultuvrra ja dan kulturgárganeami dehálašvuođa ja válddii ovdan maid sápmelaččaid boazodoalu vejolaš váttisvuođaid dálkkádatrievdama geažil.
Sápmelaččaid oassálastin čoakkámiidda adnojuvvui hui mávssolažžan.
Čoakkán vuođđudii dutkibargojoavkku, man bargun lea ráhkadit raportta mearrajieŋa suddama skenáriain ja váikkuhusain máilmmiviidosaččat.
Buori válbora buohkaide mu blogga lohkkiide !
Máhcan vel árktalaš ráđi čoakkáma dáhpáhusaide.
Gaskavahkko ministtarčoakkáma dehálaččamus áššin lei čoakkáma loahppajulggaštusa, nd..
Máŋggat stáhtat ja sierralágán oktiibijut leat čájehan hui stuora beroštumi searvat árktalaš ráđi bargui.
Sihke Unesco ja Eurohpa komisuvdna leaba ohcan Ráđi dárkojeaddjeáirrasin dego maid máŋggat sierra riikkat.
Dálkkádatnuppástusa buktin ekonomalaš, johtalussii gullevaš ja energiijaekonomalaš vejolašvuođain lea miella oažžut ávkki ja danin stáhtat leat gozuid nalde čájehit beroštumi Ráđi bargui.
Čoakkámis beasaimet gullat, ahte Ruošša lea vuosttaš geardde dovddastan dálkkádatrievdama dáhpáhuvvat ja lea oaidnán, ahte olmmoš lea dan dagahan ja ahte dat buktá maid negatiivvalaš váikkuhusaid.
Dilli lea dálkkádatráđđádallamiid dáfus stuora ovdáneapmi, daningo dán rádjái Ruošša lea deattuhan dušše dálkkádatrievdama buktin ekonomalaš vejolašvuođaid.
Čoakkámis eai dohkkehuvvon ođđa dárkojeaddjeáirasat, muhto áššái máhccet Dánmárkku sagadoallibaji áigge ja vejolaš ođđa áirasiin soitet mearridit moatti jagi geahčen.
Ministtarčoakkán mearridii doalvut diehtun COP 15-oassebealleráđđádallamiidda raportta nannánjiehki suddamis ja dasa lassin dat doarjalii šaddovistegássabázahusaid geahpideapmái.
Álgoálbmogiin čoakkán celkkii, ahte álgoálbmogiid árbevirolaš dieđu ja dieđalaš dieđu ovttastahttin ráhkada vejolašvuođaid ipmirdit ja vuogáiduvvat dálkkádatrievdama buktin váikkuhusaide.
Čoakkán dovddastii dárbbu duvdit árktalaš kultuvrraid ja eastit álgoálbmotgielaid jávkama.
Dánmárkku jođihanáigodagas jotkojuvvo dálkkádatrievdama ja dan váikkuhusaid dutkan earenoamážit mearrajieŋa suddama oasis ja maiddái biodiversiteahta suodjaleami dáfus.
Čoakkán maid dovddastii árktalaš guovllu álgoálbmogiid stuora mearkkašumi ja oinnii mávssolažžan dáid álbmogiid dieđuid ávkin atnima árktalaš guovllu suodjaleamis ja luondduriggodagaiguin suvdilis ávkkastallamis.
Čoakkáma julggaštus boahtá lagašáiggiid árktalaš ráđi ruovttusiidduide čujuhussii www.arctic-council.org
Lean ieš muosáhan, ahte dálkkádatrievdanáššit leat oktan dehálaččamus áššiin maiddái Suoma sámedikkis.
Lean čállán dálkkádatrievdama váikkuhusain sámi kultuvrii ee. artihkalistan UNESCOi ja lean oassálastán semináraide, main dálkkádatrievdan lea leamaš fáddán.
Árktalaš ráđi čoakkán ja buot ođđaseamos dutkanbohtosiidda oahpásnuvvan fal loktii ovdalaččasnai dárbbu vuojulduvvat áššái viidáseappot ja váldit dálkkádatrievdangažaldagaid duođas sámedikki barggu stuora oassin.
Okta vejolašvuohta soaittálii leat ráhkadit sámediggái iežas dálkkádatrievdama prográmma seammasullasaččat go mis lea sámi suvdilis gárggideami prográmma.
Geasseluomuid maŋŋel ášši galgá suokkardit sámedikki orgánain, vai oaidnit mii livččii buoremus vuohki ovdánit áššis.
Čoakkámis bođii maid čielgasit ovdan, ahte árktalaš ráđi barggu mearkkašupmi stuorru ja earenoamážit dálkkádatrievdama gieđahalli mearrádusdahkamis árktalaš ráđđi lea okta stuorimus doaibmiin, mas lea maid mearkkašahtti mearridanváldi.
Oassálasttán Suomas árktalaš ráđi duogášjoavkku bargui ja boahtteáigge dán bargui galgá čiekŋut ja bidjat vel eambbo deattu, daningo dat fállá hui buriid váikkuhanvejolašvuođaid.
Sámi parlamentáralaš ráđđi galgá maid suokkardit mot sámi parlamentáralaš ráđi ovddastus ja sámiid váikkuhanvejolašvuođat sáhttet dorvvastuvvot buoremusat maid árktalaš ráđis.
Válddán ášši ovdan čuovvovaš SPR:a stivrra čoakkámis.
Dálkkádatnuppástusas hubmojuvvo olu almmolaš dásis.
Dárbu livččii sámegiel materiálii dálkkádatrievdamis ja árvvoštallamiidda dan konkrehtalaš váikkuhusain sámi kultuvrii.
Fidnu gieđahallá dálkkádatrievdama váikkuhusaid earenoamážit sámi boazodollui.
Ealát leat Sámi allaskuvlla hálddašan fidnu.
Fidnu lea adnojuvvon vuosttaš dálkkádatrievdama dutkanfidnun, mii gieđahallá ášši álgoálbmogiid geahččanguovllus.
Vuorddán stuora beroštumiin raportta lohkama ja fidnu ovdáneami ja sávan dieđusge, ahte doppe bohtet rávvagat maid midjiide sámi politihkkariidda.
Válborruohta lei sámedikki stivrra čoakkán.
Oassálasten stivra áirras Asko Länsmaniin čoakkámii videoráđđadallanoktavuođa bakte Heahtás ja áššegieđahallit ja oassi stivrra áirasiin ledje Avvilis.
Čoakkán dohkkehii iežas beales sámedikki diimmá, jagi 2008, rehketdoalloloahpaheami ja dolvojuvvot dan rehketdoallodárkkisteaddjeguoktái ja sámedikki dievasčoakkámii.
Ohcen sámedikki stivrras virgelobi mánnui miesse-geassemánus.
Stivra mieđihii munnje virgelobi ja dan áigge váldodoaibmasaš ságadoalli bargguid dikšu I várreságadoalli Irja Seurujärvi-Kari.
Bálkkáhis virgelobi áigge lean dutkin Thule-instituhtas Oulu universiteahtas ja áiggon oažžut kulturantropologiija suorgái gullevaš nákkosgirjji gárvvisin boahtte gease áigge.
Seamma eahkeda vuolggán Helssegii.
Sámediggi beassá ráđđádallat iežas boahtte jagi bušeahtas vuoigatvuohtaministeriijain.
Loahppavahku mus lea biodiversiteahttabargojoavkku čoakkán ja ruhtaministeriija stáhtačálli Reina deaivvadeapmi ALKU-fidnus ja suohkaniid stahtaossodatvuogádaga ođasnuhttimis.
Dan maŋŋel bázannai mánu virgefriddjavuhtii.
Biodiversiteahttasoahpamuša riikkaraporttas, Poluras ja eará čoakkámiin
Mannan gaskavahkko dohkkehuvvui biodiversiteahttabargojoavkkus Suoma njealját riikkaraporta, mii addojuvvo biodiversiteahttasoahpamuša čállingoddái.
Biediversiteahttabargojoavkku ovddasvástádussan lea soahpamuša našuvnnalaš doaibmaprográmma olláhuhttin.
Bargojoavkkus leat ovddasteaddjin sierra ministeriijat, eiseválddit ja čanusjoavkkut.
Bargojoavku lea gieđahallan raportta miehtá giđa ja loahppaboađusin lea sulaid 150-siidosaš raporta.
Čujuhussii http://www.luonnontila.fi/fi / boahtá geasi áigge lassidiehtu raporttas ja dat geain lea beroštupmi čuovvut ášši sáhttet mannat geahččame liŋkka.
Portála lea vel geahččalanmuttos.
Raporttas adnon indikáhtorat gávdnojit juo ruovttusiidduin.
Raportta loahppajurddan lea, ahte Suomas (jos juo gal eará riikkainnai) lea buoridanmunni biodiversiteahttasoahpamuša olláhuhttimis.
Raporttas buktojuvvoje ovdan boahtteáigge biodiversiteahttasoahpamuša olláhuhttima dáfus guovddášáššit ja earenoamážit dálkkádatrievdama dustenbargu boahtá lassánit.
Dálkkádatrievdan boahtá maid váikkuhit sámi kultuvrii ja sámi ealáhusaide mearkkašahtti ládje.
Dálkkádatrievdama dutkamuša galggaliinai lasihit, vai sámi árbevirolaš diehtu sáhttá ovttastahttojuvvot dieđalaš dihtui.
Álgoálbmotdutkiid dutkiskuvlen doarjjulii dán ulbmila.
Raporttas gávnnahuvvo boahtteáigge hástalussan, ahte sámi kultuvrra, eallinvuogi ja boazodoalu boahtteáigi galgá dorvvastuvvot dálkkádatrievdama čuovggas.
Raporttas boahtá ovdan maid boahtteáigge hástalussan Sámedikki evttohus fuođđovahágiid buhttemis biodiversiteahta suddjema vuođul, ii eanandoallodoarjjan dego fuođđovahátlágas dál daddjojuvvo.
Lean duhtavaš raporttas ovdan buktojun áššiide ja anán buorrin, ahte doppe deattuhuvvojit turismma váikkuhusat biodiversitehttii ja váldojuvvo vuhtii dárbu dorvvastit sámi boazodoalu guohtoneatnamiid molsašuddanvuogádaga ja sámi boazodoalu badjedillin, mas bohccot guođohuvvojit birra jagi.
Eahketbeaivve sámedikki ovddasteaddjit oassálaste eanan- ja meahccedoalloministeriijas stáhtačálli Jouni Lind jođihemiin ráđđádallamii boazodoalu ja luondduealáhusaid ruhtadanlága ođasnuhttimis (Polura).
Anán miehtemielalažžan, ahte ráđđadallamiid jođiha stáhtačálli, daningo dat dáhkida ráđđádallamiid ságaid ovddosmannama njuolga ministtarii.
Maiddái eará ministeriijain, main leat stáhtačállit, Sámediggelága miel ráđđádallamat galggale olláhuhttojuvvot sin jođihemiin.
Ságastallamis lei miehtemielalaš vuoigŋa, vaikko doarjaga eat ožžonge evttohussii sámi boazodoalu guođohandoarjagis.
Guođohandoarjja lea sámi ruovttuguovllu bálgesiiguin oktasaččat šihtton evttohus, mii lea ovddiduvvon Polurai.
Lind gávnnahii sámi ruovttuguovllu boazodoalu juo dál oažžut eanemus doarjagiid.
Ráđđádallamiin dego maid cealkámušasteamet ovdal dajaimet, ahte bajiloainnu doarjja čuohčánai buorebut sámiid ruovttuguvlui, muhto dat boahtá boazo- ja lundduealáhusdáluid gorálaš sajádagas.
Ieš Polura-evttohushápmosa loahppaboađus báhcá goitge hui guhkás riikkabeivviid vuođđoláhkaváljagotti dárkkuhan láhkamearrádusaid ođasnuhttima vuođđogáibádusas, mii lea sámiid boazodoalu sajádaga vuđolaš ordnen.
Polura ovdána riikkabeivviid gieđahallamii boahtte čavčča.
Ráđđádallamiin stáhtačálli buvttii ovdan dan, ahte boahtteáigge sáhtálii guorahallat dálá eallit guđđojun bohcco doarjaga gárgeheami njuovvandoarjaga guvlui.
Sámiid boazodoalus eallit guđđojun bohcco doarjaga ja njuovvandoarjaga ovttastahttima lea almmolaččat gehččojuvvon gárgehanveara ođastussan.
Buvttiimet maid ovdan, ahte Poluras ja fuođđovahátlága investerendoarjagat biebmangárddiide báhcet sámi boazodoalus geavakeahttá, daningo sámi boazodoallit eai biepma bohccuid gárddiide.
Dán doarjjahámi geavakeahttá báhcin galggalii kompenserejuvvot sámi boazodollui.
Sámediggi ii oainne Polura ovddidit sámi boazodoalu.
Ráđđadallama loahpas ministeriija oinnii, ahte dat lea válmmas ságastallat mot eará ládje sámi boazodoallu ja kultuvra sáhttiba ovddiduvvot.
Lind buvttii ovdan, ahte Suoma ráđđehusas lea gárvvisvuohta doarjut sámi kultuvrra.
Ráđđádallamis lei buorre vuoigŋa vaikko ovttamielalašvuohta ii gávdnonge.
Ráđđadallamiin lei buorre ovttasbargovuoigŋa.
Buvttiimet ráđđádallamiin ovdan, ahte olggobeale meahccejohtalus ii oaččole lassánit ja buvttiimet ovdan sálahagaid olggobeale lustamohtorgielkávuodjima váttisvuođaid boazodoalu dáfus.
Biodiversiteahttasoahpamuša riikkaraporttas váldojuvvui vuhtii, ahte meahccejohtalus lea problema duottarguovlluin.
Sámiid ruovttuguovllu olggobeale orru sápmelaččaid vuoigatvuođat meahccejohtalussii sin árbevirolaš soahkaeatnamiin leat guorahallojuvvome Meahcceráđđehusas.
Buvttiimet ovdan, ahte mohtorgielkavuodjinsálahat Njellimis Rádjejovssebii galgá seailluhuvvot dakkárin, ahte dasa galgá ohcat sierra lobi.
Buorre ášši juo dán muttos lea plána namuheapmi das, ahte beanageasusdoaibma ii leat lobálaš.
Plánas ráđđádallojuvvo maid nuortalašráđiin.
Birasministeriija suorggis lea dáhpáhuvvan mearkkašahtti ovdáneapmi áššiin, mat gusket biodiversiteahta ja álgoálbmogiid dieđuid.
Birasministeriija ásahii 18.6. álgoálbmogiid árbedieđu gieđahalli áššedovdibargojoavkku.
Bargojoavku ásahuvvui biodiversiteahttabargojoavkku evttohusas.
Bargojoavkku bargun lea suokkardit biodiversiteahttasoahpamuša 8 (j) artihkkala, mii guoská álgoálbmoga árbedieđu heiveheami Suomas ja ovddidit biodiversiteahttasoahpamuša olláhuhttima.
Dieđáhus bargojoavkku ásaheamis gávdno sámedikki ruovttusiidduin dieđáhusat-gaskabláđi vuolde suomagillii ja lagamus beivviid maid sámegillii.
Bargojoavkku doaibmaáigodat lea jagi 2010 loahpa rádjái.
Sámedikki bargojoavkkus ovddastit mun, gii lean maid bargojoavkku ságadoalli ja dasa lassin boazoisit J. Antti Magga ja sámedikki lahttu Heidi Eriksen.
Bargojoavkkus leat dasa lassin Sámi musea Siidda ja Árktalaš guovddáža ovddasteaddjit eará eiseválddiid ja ministeriijaid ovddasteddjiid lassin.
Dearvvuođagat Bonnis
Stivra lea sámedikki dehálaš orgána, daningo dan bakte áššit ovdánit dikki dievasčoakkáma gieđahallamii.
Sámedikki dievasčoakkán dollojuvvo 2.6.
Stivrra áššelisttus ledje ee. sámedikki doaibmaplána, dán jagi bušeahtta, dán válgaáigodaga ekonomiijaplána, cealkámuš ILO 169-soahpamuša ravdaeavttuin, cealkámuš nuppástusevttohusain sámiid vuoigatvuođaide Suoma vuođđolága ođasnuhttinbarggus, cealkámuš guovlohálddahusa ođasnuhttin- ja gárgehanfidnus, eará áigeguovdilis cealkámušáššit, láhkaolmmoščálli virgeválljen ja bargoortnega rievdadanevttohus.
Mánnodaga 19.5. livččii leamaš Lappi-bargojoavkku čoakkán, muhto dasa in sáhttán oassálastit go dat manai badjálaga stivrra čoakkámiin.
Sámedikki ovddastii čoakkámis I várreságadoalli.
Disdaga mátkkoštin Helssegii deaivvadit hálddahus- ja suohkanministtar Mari Kiviniemi.
Gaskavahkko mus lei illu ja gudni oassálastit dásseválddi presideantta bovden presideantaforumii, mii gieđahalai máŋggakulturvuođa ja utnolašvuođa Suomas.
Dollen dilálašvuođas vuođđosága sápmelaččaid sajádagas.
Ollislaš sáhka lea suomagillii ruovttusiidduin:
Presideantaforumis ledje vuođušteaddjin dásseválddi presideantta ja iežan lassin ee. ministtar Astrid Thors, doaimmajođiheaddji Miranda Vuolasranta Romano Forumas ja veahádatáittardeaddji Johanna Suurpää, gii gieđahalai ságastis máŋggabealálaččat sápmelaččaid vuoigatvuođaid eará fáttáid lassin.
Presideantaforuma ságastalai eanas áššiin, mat guske riikiimuotkuma ja ođđasuopmelaččaid.
Ieš deattuhin ságastan dan, ahte maiddái riikiimuotkuid vuoigatvuođat galget dáhkiduvvot, muhto seammas galgá atnit earenoamáš fuolalaččat ávvira riikka álgoálbmoga ja árbevirolaš veahádagaid vuoigatvuođain iežas gillii ja kultuvrii.
Bajidin vuođđoságastan ovdan earenoamážit nuortalašgiela ja - kultuvrra dili ja doarjalin buot oassebeliide ahte nuortalašgiela ovddidandoaimmaide dáhkiduvvo dárbahassii ruhtadeapmi.
Maiddái eará hubmit, ee. metropolihta Leo, válde ságasteaset ovdan nuortalaškultuvrra dili.
Seamma eahket vulgen Bonnii ON:a biodiversiteahttasoahpamuša ovccát konferensii (COP.
9) Suoma sáttagottis.
Konfereansa lea viiddis, ovddasteaddjit leat badjel 7000 miehtá máilmmi.
COP 9 lea orgána, mii hálddaša soahpamuša, ja dat ovddida soahpamuša heiveheami váldočoakkámis bargojun mearrádusaid bakte.
Álgoálbmogiid ja dákko bakte sápmelaččaid dáfus biodiversiteahttasoahpamuša deháleamos paragráfa lea 8 J, mii gieđahallá álgoálbmoga ja báikkálašservošiid dieđu biologalaš máŋggahámálašvuođa dáfus ja stáhtaid geatnegasvuođa suodjalit máinnašuvvon álbmogiid biologalaš máŋggahámálašvuhtii gullevaš dieđuid, máhtuid ja innovašuvnnaid.
Soahpamuš movttiidahttá vuoiggalaš buvttademiid dehege vuoittuid juohkimii, maid oažžu dákkár dieđuid, innovašuvnnaid ja geavadiid ávkki atnimis.
Čoakkánoassebealit dohkkehit čoakkámiin maiddái paragráfa 8 J ávžžuhusaid álbmotstáhtaid ja riikkaidgaskasaš orgánaid heiveheami várás.
Oassálasttán eanas jur čoakkámiidda, mat gieđahallet 8 J áššiid.
Boahtte vahku prográmmas lea Sámedikki dievasčoakkáma lassin ee. suvdilis gárganeami doaibmagotti čoakkán ja sámedikki stivrra guossástallan Lappi birasguovddážis.
Ođasráhkadeami geažil válddiimet oktavuođa ministeriijai, ja oaččuimet ovtta báikki bargojovkui.
Sámedikki stivra nammadii dasa mu ovddasteaddjin.
Vuosttaš Lappi-bargojoavkku čoakkán lea 27.2. Helssegis.
Bargojoavkku ulbmilin lea čielggadit doaimmaid, maiguin sáhtálii bidjat leahtu Sámi leana ealáhuspolitihkalaš gárggiideapmái ja buoridit barggolašvuohta- ja veahkadatdili.
Vuohkin ministeriija lea oaidnán vuovde- ja ruvkedoaimma, turismma ja Barentsa guovllu ovttasbarggu.
Dán vuosttaš čoakkámis áiggun evttohit, ahte bargojoavku boađálii oahpásnuvvat maiddái sámiid ruovttuguovllu sierranasdillái ja vaikkobe iežan ruovttuguvlui Eanodahkii.
Stivrra čoakkámis gieđahallojuvvoje cealkámušat ja nammadanáššit.
Okta eanemus hástaleaddji bargguin leat boazodoalu ja luondduealáhusaid ruhtadanlága gažaldagat.
Iežan dáhtu mielde in nammaduvvon dáid áššiid guorahalli bargojovkui, muhto liikká áiggun bidjat deattu máinnašuvvon bargui nu ahte lean ášševálmmaštallamis hui nannosit mielde.
Stivra mearridii álggahit dásseárvo- ja ovttaveardásašvuohtaplána ráhkadeami sámediggái, mas lean hui ilus, daningo iežan linnjasáhkavuorustan ja politihkalaš prográmmastan gáibidin dan ráhkadeami.
Stivra mearridii maid, ahte sámedikki doaibmaplána áigodahkii 2008 – 2011 gieđahallojuvvo viidát.
Lávdegottiin bivdojuvvojit cealkámušat ja oainnut doaibmaplánas.
Maiddái sámediggeáirasat besset dadjat lossa sániiset doaibmaplánii lávdegodde- ja sámediggeáirasiid oktasaš semináras cuoŋománus.
Semináras lágiiduvvo guovtteoasagin, vuosttaš beaivve geahčaduvvo doaibmaplána ja njunušfidnuid ovddideapmi.
Earenoamáš ilus lean das, ahte stivra dagai čoakkámisttis mearrádusa das, ahte sámedikkiid orgánain sáhttá geavahit maid anáraš- ja nuortalašgiela ja máinnašuvvon gielaide ordnejuvvo dulkon.
Sámediggi galgá doaimmastis atnit buot sámegielaid dásseárvosažžan ja čájehit das ovdamearkka, ahte sámegiela sáhttá atnit eiseválddiid olis.
Stivrra čoakkán gieđahalai maid sáttaságastallamin cealkámuša aviisadoarjagis johtalus- ja gulahallanministeriijai.
Ásahusevttohusa mielde Suoma sámegielalaš aviissaide leat maid rahpaseame vejolašvuođat oažžut stáhta doarjaga.
Dat addá ásahusa dásis Suomas hubmon sámegielaide ođđa vejolašvuođaid čállojun sámegiela almmustahttimii.
Čoakkán attii dakkár nisttiid, ahte sámi aviissaid doarjja galgá addot sámedikki bakte mieđihuvvot sámi kulturiešstivrema vuođul.
Dán vahku prográmmastan lea Lappi-bargojoavkku čoakkáma lassin guokte seminára Roavenjárggas.
Helssegis deaivvadan maid hoahpohoahpus veahádatsáttaolbmo.
Vuosttaš seminára lea Lappi lihtu lágiidan Regional Innovations-seminára, man olis vikkan deaivat Eurohpa Komišuvnna guovlokomissára Danuta Hübnera ja muitalit sámedikki oainnuid ja sávaldagaid Eurohpa Uniovdnii.
Stáhtaráđđi lea gieđahallan boahtte jagi bušeahttarámma ja sámedikki dáfus stáhtaráđđi ovdasnbuktá buriid ođđasiid.
Stáhtaráđđi evttoha sámedikki doaibmaruđa bajideami 200 000 euroin jahkái 2009.
Doarjagiin gokčojuvvojit earenoamážit sámi giellalága dagahan golut.
Doarjja oaivvilda dan, ahte sáhttit buoridit nuortalaš- ja anárašgiela bálvalandássámet.
Gárganeami sáhttá atnit buorrin ja duođaid dárbbašlažžan, muhto doarjaga dási ii sáhte velge atnit dárbahassii buorrin.
Sámedikki stivra dagai evttohusa vuoigatvuohtaministeriijai sámedikki doaibmaruđa bajideamis sulaid mánu dás ovdal.
Evttohusas giddejuvvui earenoamáš fuomášupmi sámi giellalága dagahan goluide ja stuora dárbui loktet sámedikki doaibmadoarjaga.
Luonddusuodjaleami dáfus lea hui miehtemielalaš, ahte stáhtaráđđi lea mearridan váldit vuovdinvearu eret eatnama vuovdimis stáhtii luonddusuodjalandárkkuhusas.
Stáhtaráđđi lea mearridan maid bajidit energiijadoarjagiidda várrejuvvon mearreruđaid dálážis, ja doarjja biddjojuvvo liggenvuogádagaid ođasteapmái birrasa dáfus buorebun, ovdamearkkadihte nu ahte oljoliggen buhttejuvvo eananliggemiin.
Dán vahku čoakkámiin leat earáge buorit ođđasat.
Gaskavahkko oassálasten Helssegis Suoma luonddu máŋggahámatvuođa suodjaleami ja suvdilis anu álbmotlaš strategiija ja doaibmaprog-rámma 2006-2016 olláhuhttima ja bearráigeahččama ovddideaddji bargojoavkku čoakkámii, man sáhtálii gohčodit oanehaččat biodiversiteahtta-bargojoavkku čoakkámin.
Bargojoavku gieđahallá ee. riikkaidgaskasaš biodiversiteahttasoahpamuša.
Biodiversiteahttasoahpamušas lea álgoálbmogiidda mávssolaš paragráfa 8 J, mii addá stáhtii geatnegasvuođa suodjalit álgoálbmogiid dieđuid ja máhtuid, mat gullet biologalaš máŋggahámatvuhtii.
Paragráfa lea hui mearkkašahtti, daningo dat laktá álgoálbmogiid birasgáhttema oassin ja iežas oasis viiddida birassuodjaleami ja biodiversiteahta suodjaleami guoskat maid luonddu kultuvrralaš oli.
Bargojovkui bohtet mielde ovddasteaddjit ee. guovddáš ministeriijain, sámedikkis ja Meahcceráđđehusas.
Gažaldat lea duođaid mearkkašahtti dán áššis, go biodiversiteahttasoahpamuš lea dohkkehuvvon juo jagi 1992.
Hui ilus lean birasministeriija nanu čatnaseamis barggu álggaheapmái.
Válmmaštalan bargojovkui duogášmuittuhančállaga, mii vuođđuduvvá iežan Bonn-čoakkánraportii 8J-paragráfa heiveheamis Suomas, ja das suokkardan ášši viidáseappot sámiid vuoigatvuođaid dáfus.
Disdaga mus lei gudni oassálastit olgoáššiidministeriija 90-jagi ávvudandoaluid ambassadevrabeivviid vuostáiváldimii, gos bessen deaivat máŋggaid guovddáš politihkkáriid ja virgeolbmuid ja ságastallat singuin sámi áššiid birra ja sámiid vuoigatvuođaid ovddideamis.
Oahpásnuvaimet beaivvi áigge Anárjávrre viidodaga lundui ja nuortalaškultuvrii.
Ságastalaimet maid áigeguovdilis áššiin birashálddahusas ja meahcceráđđehusas ja mot sámi kultuvra ja ealáhusat galggale váldojuvvot vuhtii eanangeavaheamis.
Boahtte vahku mánnodaga mus lea Lappi-bargojoavkku čoakkán Helssegis.
Disdaga lean guovlohálddahusa ođasnuhttin- ja gárgehanbargojoavkku gullandilálašvuođas ja beasan muitalit sámedikki oainnuin.
Disdaga sámedikki ovddasteddjiin lea deaivvadeapmi oahpahusministeriijas sámi mánáid ja nuoraid oassálastima ovddideamis.
Ságastallat sámedikki addin cealkámušas riikaviidosaččat mávssolaš huksejuvvon kulturbirrasiid logahallamis.
Dasa lassin ságastallat earenoamážit sámi kulturbirrasa gáhttemis.
Bearjadaga lea sámedikki stivrra čakčabaji álggahančoakkán Anáris.
Ájahallan Suoma álgoálbmotpolitihkas joatkahuvvá
Duorastaga Stáhtaráđđi dohkkehii olmmošvuoigatvuohtapolitihkalaš čielggadeami addima Riikkabeivviide.
Riikkabeaivvit ráhkadit olmmošvuoigatvuohtapolitihkalaš čielggadeamis smiehttamuša dán čavčča áigge.
Válmmaštallama ovddasvástádus lea válljagottiin, mat leat áššiin dahkamušas.
Olmmošvuoigatvuohtapolitihkalaš čielggadeapmi addojuvvo okte válgabajis ja dat lea dehálaččamus áššegirji, mii stivre Suoma olmmošvuoigatvuohtapolitihka.
Jearaldagas lea njealját čielggadeapmi.
Sámediggi lea cealkámušastis 12.3.09 gáibidan čielggadeami jorgaleami sámegillii.
Olmmošvuoigatvuohtapolitihkalaš čielggadeapmi lea almmolaččat bohciidahttán ságastallama rievtti mielde dušše guovtti ášši dihte: olmmošvuoigatvuohtaorgána vuođđudeami ja ILO 169-soahpamuša ratifiserema dihte.
Ráđđehus lea mearridan vuođđudit olmmošvuoigatvuohta-institušuvnna riikkabeivviid vuoigatvuohtakánslera virgedoaimmahaga oktavuhtii.
Dát lea buorre ođastus ja Sámediggi lea cealkámušainis maid dan dorjon.
ILO 169-soahpamuša ratifiseren lea váldojuvvon čielggadeapmái čielggadanvuloš ulbmilin.
Sátnehámit leat molsašuddan, muhto olmmošvuoigatvuohtapolitihkalaš čielggademiin jagi 1998 rájes Ilo 169-soahpamuša ratifiseren lea seilon ulbmilin.
Ráđđehus lea bisson logalažžan soahpamuša ratifiseremis sorjjakeahttá ráđđehusvuođus.
Álohii ulbmil lea báhcán ollahuvakeahttá ja nu geavvá dálnai vuoigatvuohtaministtar Tuija Braxa 4.9. Lapin Radioi addin jearahallama vuođul.
Jearahallamis son cealká, ahte dán válgabajis lea ulbmil ráhkadit eavttuid soahpamuša ratifiseremii.
Ieš ratifiseren bázálii čuovvovaš ráđđehusaid duohkái dego ovdalnai.
Sávan dieđusge ahte dát eavttut ráhkaduvvole, muhto lean hui skeptalaš.
Stáhtaráđđi ii leat badjelaš guovtti doaibmajagis áigge beassan ovttamielalašvuhtii mot dat ovdána sápmelaččaid sajádaga buorideamis ja ráđđehusas ii leat go dušše goalmmádas válgaáigodagastis olláhuhttit áigumušaidis.
Almmolašvuhtii áššis addojuvvojit ruossalaš dieđut, eanan- ja meahccedoalloministeriija stáhtačálli Jouni Lind dajai mannan gaskavahku Lapin Kansa – aviissas, ahte ráđđehus ságastallá sámiid sajádaga buoriodeamis dán čavčča ja ráhkada evttohusas juovlláid rádjái, goas dat váldá Sámedikki ráđđádallamiidda mielde ja buktá evttohusa nappo Sámedikki dohkkeheapmái.
Vuoigatvuohtaministtar bealistis dadjá iežas sávvat, ahte ráđđádallamat Sámedikkiin viggojuvvojit álggahuvvot nu jođánit go vejolaš ja ulbmil lea maid olmmošvuoigatvuohtapolitihkalaš čielggadeami siste.
Stáhtačálli Lind málles ná ii šatta.
Dan dáhpáhusas ballun lea maid dat, ahte jos Sámediggi ii dohkket ministeriijaid ráđđádallan evttohusa, de Sámediggi steampilastojuvvo sivalažžan dasa ahte soahpamuš ii ratifiserejuvvo.
Brax lea Lapinradio jearahallamis ráddjen eananvuoigatvuohtagažaldagatíd boahttevaš ráđđádallamiid olggobeallái, ja ráđđádallamat olláhuhttojuvvojit dušše das, mot sápmelaččaid jietna ja váikkuhanváldi nanosmuvvá ja šaddá nu mearkkašahttin ahte ILO artiklaid 14 ja 15 kritearat gáibádusat deavdahuvvet.
Almmatge Dásseválddi Presideantta vuoimmálaš ávžžuhusa geažil Ilo 169-soahpamuša ratifiseren seailu Suoma stáhta olmmošvuoigatvuohtapolitihkalaš ulbmilin.
Lea dieđusge buorre, ahte Ilo-ratifiseren lea seilon ulbmili.
Dásseválddi presideanta lea Ilo 169-soahpamuša ratifiserema ulbmiliin luovvan Suoma olmmosriektepolitihkalaš linnjá juo vuosttaš olmmošriektepolitihkalaš čielggadeamis 1990-logu loahpas, dalle go lei olgoáššiidministtar.
Ráđđádallamiid eavttut eai leat buorit, jos ráđđehus áigu olláhuhttit Ilo 169-soahpamuša ratifiseremis olmmošriektepolitihkalaš čielggadeami hábmema, mii dárkilit daddjon lea čuovvovaš (davvisámegielat jorgalus lea mu dahkan dego maid dás maŋŋel):
Áššis jagiid dahkkojun evttohusaid ulbmilin lea leamaš joksat dássedeattolaš, Suoma riikkaidgaskasaš geatnegasvuođaid deavdi čovdosa, mas sápmelaččaid lassin maid eará báikkálaš olbmot besset váikkuhit orrunguovlluideaset geavahusa ordnemiidda.
Sámediggi lea olu gerddiid cealkán, ahte báikkálaš olbmot lea eahpesealvves doaba ja lágain dovdameahttun.
Jos hábmen olláhuvalii, de dat dárkkuhivččii dan, ahte sámi ruovttuguovllu suohkana olbmuide addojuvvole álgoálbmotvuoigatvuođat eatnama hálddašeami ja oamasteami dáfus.
Eavttut ráđđádallamiidda eai leat buorit, jos stáhtaráđđi hálida addit maid suohkana orruide seammalágán vejolašvuođaid váikkuhit guovllu hálddašeapmái go álgoálbmogii.
Ilo 169-soahpamuša ratifiseren ii boađe veahášge dan álkibun, jos álgoálbmotrievttit addojuvvojit eará olbmuide, muhto dat šaddá váddáseabbon daningo dilli livččii Ilo-soahpamuša vuostá.
Mun imaštalan man váttis áššis mearrideapmi sáhttá leat.
Dát ráđđehus lea doaibmanáigodagas áigge dahkan mearrádusaid, mat váikkuhit hui olu buot suopmelaččaid eallimii ja maid guovdu lea leamaš hui stuora vuostálastin – omd. Alku-fidnu, universiteahttáláhka, báhtareddjiid vuostáiváldimii gullevaš goluid sirdin gárgehanovttasbargoruđaide olláhuhttojuvvoje hui jođánit.
Balut, ahte sápmelaččaid vuoigatvuođaid nannen vealahivččii suopmelaččaid, leat duššit.
Ilo 169-soahpamuša ratifiseren ii boađe seahkánit vuođđolága dáhkidan suohkaniid iešmearrideapmái iige priváhtaopmodaga suodjái (eananoamasteapmi) aŋkke Sámedikki gáibádusas.
Mii beare ratifiserema málliid de šattalii leatge, de lea čielggas, ahte Sámediggi doahttala eavttuid haga Suoma lágaid dego álohii.
Vuordit goitge beroštumiin ráđđádallamiid, jos dat ordnejuvvojit.
Daningo eananriektegažaldagaide ii váldojuvvo ráđđádallamiin oaivil, de ráđđádallamat galggale doaimmahuvvot sámedikki, vuoigatvuohtaministeriija, oahpahusministeriija, bargo- ja ealáhusministeriija, ruhtaministeriija ja oaiveministara gaskka.
Supmii Ilo 169-soahpamuša ratifiseren lea beaggingažaldat, dego presideanta Tarja Halonen lea cealkán Čeavetjávrres.
Suopma neavvu eará riikkaid ON:s olunai, ja jáhkehahttivuohta dat gal manna jos Suopma ii divššo iežas geatnegasvuođaid.
Suoma riikkaidgaskasaš olmmošriektepolitihkalaš ulbmiliin celkojuvvo, ahte Suopma viggá nannet álgoálbmogiid sajádaga nu ahte ovddida ON:a ollesčoakkáma jagi 2007 dohkkehan, álgoálbmogiid rivttiid gieđahalli julggaštusa ulbmiliid olláhuvvama ja joatká doarjagis ON:a álgoálbmotorgánaid doibmamii.
Muhto maid ruovtturiikkas galgá olláhuhttit álgoálbmotjulggaštusa, muđuid Suoma doaibma báhca hui ruossalassan.
Riikkaidgaskasaš eamiálbmotpolitihka dáfus livččen sávvan, ahte olmmošvuoigatvuohtapolitihkalaš čielggadeapmi livččii dahkan konkrehtalažžan dan mot julggaštusa ulbmil olláhuhttojuvvo.
Ulbmil galggalii vuhttot Suoma doaibmamis ON:s, gárgananovttasbarggu mearreruđaid juohkimis ja eamiálbmogiid demokratiijafidnuid gárgeheamis.
Olmmošriektepolitihkalaš čielggadeamis lei juoga buorrenai.
Sámedikki sitkadis evttohusat ja Suoma oažžun ávžžuhusat ON:s ja Eurohpa Ráđis leat dolvon dasa, ahte stáhtaráđđi lea bidjan ulbmilin sámegiela ealáskahttinprográmma ráhkadeami.
Dát lea positiiva ođas ja sávan ahte ášši váldojuvvo boahtte jagi bušehttii ja bargu álggahuvvo dakkaviđe.
Bušeahttaráđđádallamiid bohtosiid vuođul ášši goitge dáidá fas sirdásit, daningo ášši ii gávdno bušeahttaevttohusas, aŋkke vel.
Sámedikki stivra addá cealkámušas olmmošriektepolitihkalaš čielggadeamis boahtte čoakkámis ja dahkat iežamet evttohusaid mot áššis galgá ovdánit.
Doalvut cealkámušamet riikkaidgaskasaš olmmošvuoigatvuohtaorgánaid dihtui.
Sámedikki cealkámuš gávdno sámedikki ruovttusiidduin cealkámušat 2009-gaskabláđis.
Dasa lassin sámi politihkas ii váldojuvvo vuhtii soahkabeali geahččanguovlu ja sápmelaš nissonolbmuid politihkalaš ovddastus lea bistteheapme sihke sámi suohkaniin ja váldegotti dásis.
Sámediggi lea 12.3.09 cealkámušastis vástidan dán hábmemii ná:
Davvi-Suoma doavttervátni, sámegiel sosiála- ja dearvvašvuohtabálvalusaid váilevašvuohta ja guhkes gaskkat eai leat duššefal sápmelaš nissonolbmuid váttisvuohta, muhto váttisvuohta gusto buot sápmelaččaide.
Sosiála- ja dearvvašvuohta-balvalusaid olis ii sáhte hupmat máŋggavuđot vealaheamis, muhto jearaldat leat struktuvrralaš vealaheamis, mii guoská buot sápmelaččaid.
Sámediggái leat boahtán eanet nissonolbmot mannan válggain.
Dálá sámedikki áirasiin ovcci (9) dehege badjel 40 % sámediggeáirasiin leat nissonolbmot.
Nissonolbmuin leat guokte lávdegotti ságadoallin ja golbma várreságadoalli (oktiibuot viđa lávdegottis).
Sámedikki stivra lea mearridan ráhkadit sámediggái dásseárvo- ja ovttaveardásašvuohtaplánaid.
Sápmelaš nissonolbmuin eai sáhte danin leat váttisvuođat beassat sámi politihkkii.
Sápmelaš nissonolbmuid buohta vealaheaddjin sáhttá atnit dáláš servodatráhkadusa, mii váttásnuhttá ja eastá sápmelaš nissonolbmuid oassálastima árbevirolaš ealáhusaide ja earenoamážit bohccuiguin bargamii.
Dán bonjuvuođa galggalii eanan- ja meahccedoalloministeriija divvut.
Máhcan eará áigeguovdilis áššiide ja čoakkánságaide čuovvovaš bloggas.
Moatti hohpos bargovahku maŋŋel lea áigi bidjat áiggedássái blogga guhkes áigái.
Dalle maid sámediggi sáhttá vel cealkit áššis.
4.2. oassálasten Helssegis riikkabeivviid rahpandoaluide.
Duorastaga bukten sámedikki dearvvuođagaid Roavenjárggas dollojun Miella 2009-beivviide.
Miella-beaivvit gieđahalle mielladearvvašvuohtabálvalusaid.
Mu doallan sáhka dán dilálašvuođas gávdno suomagillii sámedikki puheet (ságat) 2009 – siidduin.
Dađi bahábut mus ii lean vejolašvuohta báhcit guldalit Miella-beivviid ovdaságaid, prográmmii lei merkejuvvon mu beroštahtti oassi, mii gieđahalai sámi ruovttuguovllu mielladearvvašvuohta- ja sosiála- ja dearvvašvuohtabálvalusaid.
Rahpansáhkavuoruid maŋŋel vuoddjájin Avvilii, gos lei meahcceráđđehusa ja sámedikki oktasašbargojoavkku čoakkán.
Gieđahalaimet ee. jagi 2009 ovttasbarggu ja áigeguovdilis áššiid.
Bearjadaga ledjenai álbmotbeaivedoalut, jagi merkkašahttimus beaivi sápmelaččaide.
Álbmotbeaivi beroštahttá viidát maid váldokultuvrra media ja šaddenge searvat olu jearahallamiidda riikkaradioi ja TV:ái dego maid adden jearahallamiid sámiradioi, leanadási guovlluradioi ja Anára báikkálaš rádioi ja maiddái aviissaide.
Dan dáfus álbmotbeaivi lea sámi politihkkara áđamus áigi.
Dalle sáhttá cealkit oainnuidis sámi áššiin ja dieđusge deaivat sápmelaččaid.
Álbmotbeaiiđit oassálasten sámi oahpahusguovddáža, sámedikki ja sámi musea Siidda oktasaš seminárii Sápmelaš 2009.
Dollen dilálašvuođa rahpansága, mii gávdno ollislaččat sámedikki ruovttusiidduin sihke sáme- ja suomagillii ságat-gaskabláđis.
Mun šadden oainnat doapmat Gáregasnjárgii álbmotbeaivvi ávvodoaluide.
Ledjen duođaid heahkastuvvan Gáregasnjárgga álbmotbeaivvi ávvodoaluin ja earenoamážit dan oktasaš vuoiŋŋas, mainna dáhpáhus lei válmmaštallojuvvon.
Gáregasnjárgga giliviessu lei garra buollašiin fuolakeahttá dievva ja doppe lei liekkus mielladilli.
Bukten dilálašvuhtii oanehis dearvvuođagaid sámedikki beales.
Álbmotbeaivvi prográmmas ledje sámi mánáid lávlumat ja dánssačájáhusat, oanehisfilmmat ja dieđusge Sámi leavgga bajás geassin ja Sámi soga lávlla lávlun ovttas. Beasaimet vel borrat árbevirolaš sámi borramušaid: guhppáriid, márffiid ja ađđamiid.
Lei duođaid suohtas oassálastit dákkár ávvodoaluide, mas searvvušvuohta vuhttui liekkus vuogi mielde.
Dát lei vuosttaš álbmotbeaivi munnje, man ávvudin sámedikki ságadoallin.
Lei somá gullat Sámi radios, ahte sierra guovlluin Sámis ja dan olggobealdenai lágiduvvoje sierralágán álbmotbeaivve seminárat, ávvodoalut ja dáhpáhusat.
Álbmotbeaivi lea symbolalaččat dehálaš ja earenoamážit munnje, daningo dalle munnje bohtet millii ovddit buolvvaid joksosat álbmotbeaivvi áigái oažžuma várás ja sámi kultuvrra boahtteáiggi dorvvasteami várás.
Stivrra čoakkánmearrádusain Stivra doalai guovttebeaivásaš čoakkáma ja oaččui guhkes áššelisttu áššit measta gieđahallojuvvot.
Stivrra čoakkán mearridii ovttamielalaččat doallat vuoimmis 15.10.2009 dahkan mearrádusas man mielde davviriikkalaš sámi soahpamuša joatkkaráđđádallamiin Sámediggi galggalii doaibmat iežas sáttagoddin.
Stivra mearrádusa lassičuokkisin lea, ahte sáttagottis viggojuvvo ráđđádallojuvvot vuoigatvuohtaministtar Tuija Braxiin nu jođánit go vejolaš.
Stivrras lei dát gárvvisvuohta juo 15.12.2009 dollojun dievasčoakkámis, muhto čoakkán ii váldán ášši gieđahallamii.
Lean ovddit bloggastan muitalan dárkileappot ášši duogážiin.
Stivrra mearrádus lei mu mielas dán dilis buorre.
Ášši lea sápmelaččaid vuoigatvuođaid dáfus hui dehálaš ja danin mearrádusat galget bargojuvvot dárbahassii viiddes dieđuid vuođul.
Stivrras lei sáttaságastallan dán jagi bušeahtas ja gieđahallat ášši čuovvovaš have 19.2. stivrra čoakkámis.
Sámedikki bušeahtta lea sturron 50 000 euroin ja gárganeapmi lea nappo dáhpáhuvvan, vaikko gal ii dan sturrodaga mielde go livččen sávvan.
Stivra gieđahalai maid muitalusa sámedikki diimmá (2009) doaimmas.
Sámediggi attii diibmá 78 cealkámuša (stuorrun badjel 85 % jagi 2007 rájes), ja dasa lassin 44 evttohusa, álgaga ja duogášmuittuhančállosa.
Stivra dohkkehii maid evttohusa sámi parlamentáralaš ráđi stivrii ráđi dálkkádatpolitihkalaš prográmman jagiide 2010-2015.
Vai prográmmas šaddá eakti vuogi mielde oba Sámi prográmma, de gáibideimmet mearrádusasteamet ahte Ruošša sámi servviin bivdojuvvojit evttohusat dálkkádatpolitihkalaš prográmmii áššiin, mat gusket Ruošša Sámi.
Stivra dohkkehii čoakkámisttis maid oainnu ruovttueatnan gielaid dutkanguovddáža ođasnuhttimis.
Stivra lei hui fuolas ášši válmmaštallan bargojoavkku plánain unnidit sámegiela gáhttema ja dutkama resurssaid.
Bargojoavku evttoha sámegiela bealde olmmosresurssaid sirdima juogo Helssega dehe Oulu universitehttii.
Sámediggi oaidná, ahte dát heajudivččii sámegiela gáhttema ja dikšuma ja manalii ruossalassii universiteahttalágain.
Gáibidit, ahte olmmošresurssat galget sirdojuvvot sámediggái ja RGDG:a sámegiela lávdegotti barggut galggale ovttastahttojuvvot sámi giellaráđi bargguide.
Cealkámuš gávdno ollislažžan lagašbeivviid sámedikki cealkámušat 2010-gaskabláđi olis.
Sámedikki stivra attii maid cealkámuša stáhta dáiddadoaibmagoddevuogádaga ođasnuhttimis.
Stivra evttoha, ahte vuođđuduvvolii álbmotlaš sámi dáiddára virgi, mii deattuhivččii sápmelaččaid sajádaga oba Suoma álgoálbmogin ja dagalii vejolažžan ng. leanadáiddárbarggu joatkahuvvama ja mii govččalii maiddái sámi ruovttuguovllu olggobeale guovllu.
Dán vahku oassálasttán stáhtabeivviid rahpamii Helssegis.
Lean maid vuođđoláhkaválljagotti gullamis stáhtaráđi muitalusas giellaláhkaásaheami guoskadeamis jagi 2009.
Mátkki olis lea maid ráđđádallan oahpahus- ja vuoigatvuohtaministeriijain sámedikki nuoraidorgána-fidnus.
Guovvamánu 1. beaivve 2010 Juvvá Lemet
Montreala 8(j)-čoakkán Mannan bloggas lea golihan vuohon áigi ja olu lea háhppehan dáhpáhuvvat dan rájes.
Sámi nuorat leat doallan konfereanssa Suoločielggis, sámediggi dievasčoakkáma Anáris ja riikkabeivvit leat álggahan stáhta bušeahttaevttohusa gieđahallama.
Oassálasten ieš golggotmánu beallemuttos sámi nuoraid konferensii ja dollen dilálašvuođas Suoma sámedikki dearvvahussága dego maid ovdasága sámiid árbevirolaš dieđus.
Dáid gávdná sámedikki ruovttusiidduin ságat-gaskabláđi olis.
Lean duođaid ilus, ahte bessen oassálastit konferensii ja deaivvadit sámi nuoraiguin Suomas, Norggas ja Ruoŧas ja earenoamážit ságastallat nuoraiguin sidjiide mávssolaš áššiin.
Sámi nuoraid konfereanssas gárvána julggaštus, mii dolvojuvvo sámi parlamentarihkkáriid konferensii diehtun.
Áiggon evttohit, ahte sámi nuoraid konfereanssa julggaštus váldojuvvo vuhtii sámi parlamentarihkkáriid konfereanssa julggaštusas.
Konferensii oassálastet golmma riikka sámedikki áirasat sihke Ruošša sámi organisašuvnnaid ovddasteaddjit.
Konfereanssa olis lágiduvvo Sámi parlamentáralaš ráđi čoakkán.
Čoakkámis maid ráđi jođiheapmi sirdása Suoma sámedikkis Norgga sámediggái.
Konfereanssa fáddán leat árbevirolaš diehtu ja máhtut, sámi nuorat ja árktalaš ovttasbargu.
Ráđđehus lea addán riikkabeivviide evttohusa Ruovttueatnan gielaid dutkanguovddážis addojun lága, ng. Kotus-lága, rievdadeamis.
Dutkanguovddáža sámegiela gáhttejeddjiid virggit evttohuvvojit sirdojuvvot Oulu universiteahta Giellagas-instituhttii.
Evttohus lea stuora dáhpa sámi kulturiešstivrejupmái ja sámegiela gáhttema boahtteáigái.
Gáhttejeddjiid virggit earáhuvvet dutki virgin ja lea hui eahpesihkar bastágo oahpahus- ja kulturministeriija iežas boađusstivrema mielde váikkuhit sámegiela gáhttema sajádahkii obanassiige.
Sámediggi lea gáibidan giellagáhttejeddjiid virggiid sirdima sámegiela doaimmahahkii ja Kotusa sámegiela lávdegotti bargguid ovttastahttima sámi giellaráđi bargguide; giellaráđđi doaibmá juo dál áhpasit sámedikkis.
Kotusa sámegiela lávdegoddi lea leamaš jahkeviissaid hui jámas ja dát linnjá joatkahuvvá dás duohkonai, daningo Kotusis eai leat mangelágán resurssat sámi giellapolitihkalaš bargui.
Oahpahus- ja kulturministeriija lea guođđán diđolaččat vástitkeahttá dáidda gažaldagaide, vaikko sámediggi lea geažos áigge dan gáibidan ja dasa geažidan.
Ášši lea ákkastallojuvvon dainna, ahte áššis lea ráđđádallojuvvon universiteahtaiguin.
Okta stuora ágga manin sámegiela gáhttejeaddji barggut sirdásit Gillagassii lea sihkkarit dat, ahte Kotus-lága ođasnuhttima válmmaštallamii oassálasttii dalle hui vuoimmálaččat Kotusa sámegiela lávdegoddi, man ságadoallin doaimmai Giellagas-instituhta dalá sámegiela professor ja várreságadoallin dálá Giellagas-instituhta sámegiela professor.
Dađi bahábut oahpahus- ja kulturministeriija ii hálidan gárgehit sámegiela ja sámi kulturiešstivrema.
Ee. ON:a álgoálbmotraporterejeaddji James Anaya lea evttohan, ahte sámediggái sirdojuvvole ee. barggut, mat gusket sámegiela.
Álgoálbmotraporterejeaddji Supmii addin ávžžuhusaid olláhuhttin lea vuohon ovtta lávkki guhkkelis Suoma stáhtas.
Suoma sámediggi mearridii oassálastit golmma riikka sámedikki oktasaš fidnui sámegiela giellaovttasbarggu ođđasit organiserema várás.
Suoma sámedikki ossodat dán fidnus jagiid 2012 – 2014 lea sulaid 500 000,- euroa, mas boahtte jagi ossodat lea sulaid 164 000,- euro.
Oktiibuot 65 % goasttádusain lea oaivil gokčojuvvot Interreg-ruhtademiin.
Suoma sámedikki boahtte jagi ossodat lea sulaid 11 000 euro ja sisriikkalaš ruhtadeddjiid vásttaruhtadanoassi lea sulaid 27 000,- euro.
Suoma sámedikki oassálastin lea gal dan duohken leatgo sámedikkis resurssat oassálastit fidnui.
Norgga sámediggi lea mearridan oassálastit fidnui ja Ruoŧa sámediggi gieđahallá ášši skábmamánu álggus.
Sámi giellaovttasbarggu ođđasitorganiseren doarju sámi parlamentáralaš ráđi doaimma ja davviriikkalaš sámi soahpamuša ratifiserema.
Dálá áigge giellaovttasbargu dáhpáhuvvá Sámi parlamentáralaš ráđi oktasaš sámi giellalávdegottis, mii ii leat doaibman doarvái bures ja áhpasit.
Giellaovttasbarggus galgá ođasnuhttojuvvot sámi giellalávdegotti bargu ollásit.
Sámi parlamentáralaš ráđi ulbmilin lea oažžut interreg-fidnu áigge vuođđuduvvot sámegiela dutkan- ja ámmát- / resursaguovddáš, mii čohkke sámegiela gáhttema, dutkamuša ja sámegielalaš bálvalusaid.
Dán fidnus čielggaduvvojit bissovaš organiseren, ovddasvástádusat, barggut ja árvvoštallojuvvo mot guovddáš lea oktavuođas dáláš institušuvnnaide, main namuhuvvon sámegiela barggut doaimmahuvvojit.
Čoakkán válmmaštallá čuovvovaš biodiversiteahttasoahpamuša oassebeallečoakkáma, mii dollojuvvo boahtte jagi Intias.
Čoakkámis gieđahallojuvvo ee. Suoma dieđáhus artihkal 8(j):a heiveheamis Suomas.
Dieđáhus gávdno sámedikki ruovttusiidduin suoma-ja eŋgelasgillii (www.samediggi.fi/art8j).
Ođđa meahcceráđđehuslága ja sámediggelága válmmaštallamis Bargojoavku, mii ráhkadii evttohusa sámiid váikkuhanvejolašvuođaid lasiheamis meahcceráđđehusláhkii, oaččui barggus válmmašin mannan duorastaga.
Evttohus luobahuvvo eanan- ja meahccedoalloministeriijai 19.3.2014.
Sámedikki ja nuortalaččaid siidačoakkáma ovddasteaddjit eai guođđán sierraoaivila.
Sámi ruovttuguovllu suohkaniid ja Lappi lihtu ovddasteaddji guđii sierraoaivila paragráfaid olis, mat guske sápmelaččaid.
Bargojoavkku evttohus rievtti mielde nanne dálá ovttasbargomálle Meahcceráđđehusain.
Dađi dárkileappot in sáhte muitalit bargojoavkku barggus, daningo dieđiheami ovddasvástádus lea eanan- ja meahccedoalloministeriijas ja gudnejáhtán sohppojun šiehtadusaid.
Maŋimus bargojoavkočoakkánmátkki olis deaivvadin Meahcceráđđáhusas earránan oaivehoavda Jyrki Kangasa maŋimus geardde barggu olis su maŋimus bargobeaivve Meahcceráđđehusas.
Giiten su earenoamáš buori ovttasbarggus sámedikkiin ja ságastalaime diehttelas maiddái Meahcceráđđehusa boahtteáiggis.
Čoakkánreaissu olis sámediggi ráđđádalai maid guolástanlága oppalašođastusas eanan- ja meahccedoalloministeriijain.
Ráđđádallamiin manaimet čađa sámedikki stivrra dahkan cealkámuša.
Lohpádusaid in ožžon, ahte min cealkámuš váldojuvvolii vuhtii.
Sámediggi manai gulaskuddame bearjadaga maiddái sámediggelága ođasnuhttimis vuoigatvuohtaministeriijas ja evttohusa joatkkaválmmaštallamis.
Daidda, geat eai loga Lapin Kansa, diehtun, ahte maŋimus jorggáldat sápmelačča meroštallamis lea dat, ahte ng. sámiministtarbargojoavkkus, earret vuoigatvuohtaministara, livččii hállu bisuhit dálá eahpečielga dili ja dat evttohivččii meroštallamin smiehttamuša evttohusa + dálá meroštallama 2 čuoggá ovttastahttima nu ahte dáláš lága 3 §:a 2 čuoggás eanan-, vearroguoddi- ja heakkačálihangirjji ng. duottar-, vuovde- ja guolásteaddjesápmelačča maŋisboahtti váldojuvvo mielde meroštallamii muhto eaktun maŋisboahttis livččii sámegiella eatnigiellanis.
Nuppiiguin sániiguin eanan-, vearro- ja heakkačálihanduođaštusat dulkojuvvole čuđiid jagiid maŋŋel etnihkalaš logahallamin almmá dieđu haga das makkár identiteahtta dáin áššegirjjiide merkejuvvon olbmuin livččii leamaš.
Historjá ođđasitčállojuvvolii nappo vuoitiid geahččanguovllus – dát lea hui oahpis máilmmihistorjjás.
Dán ” ođđa meroštallamis ” nappo galggalii leat guoskkahansadji smiehttamuša evttohusa 3 §:a 2 čuoggái; son lea ieš dehe aŋkke okta váhnemiin dehe ádjáin ja áhkuin lea sohkaservošisttis oahppan sámegiella vuosttaš giellanis.
Dát dáidá lea veadjemeahttun duođaštannoađđi aŋkke AHR:ái.
Meroštallan dárkkuhivččii dan, ahte duháhat ah ` duháhat láddelaččat sáhtále ohcalit sámedikki válgalogahallamii.
Skuvlejuvvon kulturantropologan oainnán, ahte dákkár meroštallama vuodjin sámediggeláhkii livččii iehčanas Suoma áigge stuorimus olmmošriekterihkkun, mii doalvvulii sápmelaččaid jávkamii Suomas.
Jearaldagas livččii nappo sápmelaččaid dievaslaš assimilašuvdna suopmelaččaide.
Orru leame nu ahte sápmelaččaid vuoigatvuođat háliduvvojit geavahuvvot speallanboallun ráđđehusa siskkáldas mearrádusdahkamis ja almmusvuođa gákkanin.
Bukten ovdan vuoigatvuohtaministeriija deaivvadeamis, ahte sápmelaččaid álgoálbmotvuoigatvuođat eai leat gávpegálvu iige sápmelašmeroštallan leat dakkár, mii gáibidivččii konsensusa dehe mas oba sáhtálii gávppašitge omd. ILO 169-soahpamuša ratifiseremiin.
Vuoigatvuohta suddjet iežas álbmoga suddamis ja mearridit ieš das, geat leat álbmoga oasálaččat lea čiekŋaleamos vuođu ráje olmmošriekti.
Jos muhtin politihkkárat govahallet, ahte olmmošrivttiin sáhttá gávppašit, de lean hui behtton ja fuolas das, makkár politihka morála, muhtin politihkkáriid olmmošrivttiid gudnejahttin ja njuolggočielggagin orrun lea.
Ja man guhkás Suoma politihka lea gáidan dain ovdagovain, main Suopma čuvgehusstáhtan lea beaggán, ja makkár gova dat addá alddistis olmmošriektedoaibmin riikkaidgaskasaš arenain.
Lapin Kansa ođđasa duogážis orru leame ráđđehusa siskkáldas váldedoarru ja muhtin ministeriijaid hállu hástit vuoigatvuohtaministeriija rolla ministeriijan, man ovddasvástádussan leat sámi áššit, ja dainna lágiin áššiid suođđamiin almmolašvuhtii de lea viggamuš suoibbuhit sámediggeláhka-bargojoavkku smiehttamuša mearkkašumi ja vuoigatvuohtaministeriija.
Lea hui mearkkalaš, ahte dákkár áššit suođahuvvojit almmolašvuhtii, go omd. seamma áigge eanan- ja meahccedoalloministeriija jođihemiin válmmaštallon meahcceráđđehuslága oppalašođastus ja dan maŋimus muttut leat dollojuvvon dárkket unna jovkkoža gieđaid gaskkas almmá mangelágán suođđama haga.
Mun sávalinnai, ahte sámediggáláhkaáššis addojuvvolii bargoráfi ráđđehussii iige almmolašvuohta adnojuvvole iežas politihkalaš oaidninvuogi rievttálažžan dahkamii.
Cealkámuščoahkkáigeassu sámediggelága evttohusain gárvána lagašbeivviid ja láhka joatkkaválmmaštallojuvvo.
Áššis olláhuhttojuvvojit vel sámediggelága miel ráđđádallamat.
Sámediggelága válmmaštallan bargojoavkku evttohus ii ožžon jur eavttohis doarjaga sámi servviin – iige dađi bahábut maid sámedikkisge.
Dál eallit sámi kultuvrra dáfus hui fuolastuhtti ja dehálaš áiggiid.
Dál meroštallojuvvo sámi kultuvrra boahtteáigi ja dat, makkár árbbi guođđit mánáidasamet.
Sávannai, ahte sámi nuorat ja searvvit doarjjule bargojoavkku evttohusa sápmelašmeroštallamin ja doaimmale áhpasit dan ovdii, ahte bargojoavkku evttohus dohkkehuvvo.
Dárbbahit seammalágán searvvušvuođa ja oktasaš áššui bossuma go 1980-logu Ovnnesjoga suhkamiin vuostálasttiimet Ovnnesjoga buođđudeami ja dulvadeami.
Dat dáistaleapmi lei vuoitinveara – nu sáhttá dátnai vuitojuvvot jos sámi searvvuš virkkosnuvvagoahtá bealuštit iežas rivttiid.
Mun boađán bargat buot dan ovdii, ahte sámi kultuvrras livččii boahtteáigi Suomas ja sámi meroštallan ii viiddiduvvole.
Dat dárkkuhivččii maid dan, ahte sámediggi ii livčče lihkostuvvan barggustis.
Muhto earenoamážit dan, ahte Suoma stáhta livččii eahpelihkostuvvan dorvvastit sámi kultuvrra boahtteáiggi ja riikkaidgaskasaš álbmotrievtti vuostá dat suddadivččii sámi kultuvrra iežas váldokultuvrii.
Muhto aiddo dan leat nu máŋggat bealit hálidannai.
Boahtte vahku lean fas luotta nalde.
Disdaga lea sámiid ruovttuguovllu suohkaniid boazoisidiid ja sámedikkiid oktasaščoakkán.
Áššelisttu nalde leat ee. cealkámuš geatkenáli dikšunplánas, PEFC-vuovdesertifikašuvdna ja Meahcceráđđehusa ja Bálgesiid ovttastusa gaskavuođa soahpamuš.
Gaskavahkko lea sámedikki stivrra čoakkán.
Čoakkámis leat olu dehálaš ja viiddesvuđot áššit.
Čoakkámis leat ee. doaimmahat- ja birasčálliid virgeválljemat dego maid gieđahallojuvvo evttohus Lappi eanagoddeprográmma sámi kultuvrra oassin.
Stivra maid gieđahallá ja addá cealkámuša evttohusas sosiála- ja dearvvašvuohtabálvalusaid ordnenlágas.
Áššelisttu nalde lea maid mu virgefriddjavuohtaohcamuš.
Lean ohcan bálkkáhis virgefriddjavuođa cuoŋománu loahpa rájes gitta miessemánu loahpa rádjái, daningo lea álgán evttohassan euroválggain, inge hálit ahte válgakampánnja hehtte sámedikki ságadoalli barggu.
Duorastaga mus lea illu rahpat Lappi dáiddamusea viiddes modearna sámi dáidaga čájáhusa Roavenjárggas.
Duorastaga dollojuvvui sámediggeláhkabargojoavkku čoakkán, mii galggai leat maid bargojoavkku maŋimus čoakkán.
Bargojoavkku doaibmaáigi jotkojuvvui, daningo bargojoavku ii ožžon barggus vel gárvvisin.
Áigi nogai gaskan – dego dávjá geavvá bargojoavkkuin.
Bargojoavku ráhkada evttohusas ráđđehusa evttohusa hápmái, man geažil bargojoavku galgá leat earenoamáš fuolalaš.
Earenoamážit lea dárbu čilget vel evttohusa váikkuhusaid.
Bargojoavkku bargu ovdána buori gaskavuođa ipmirdeami mielde ja lean duhtavaš bargojoavkku ságastallanvuigŋii.
Livččen ieš sávvan, ahte bargojoavku livččii ožžon barggus gárvvisin áigedávvala mielde.
Muhto leahan gal buoret, ahte bargojoavku bargá fuolalaččat, go ahte ráhkada váilevaš smiehttamuša.
Ášši joatkkaválmmaštallamahan gal ovddida nu fuolalaš ja vuđolaš bargan go fal lea vejolaš.
Ávžžuhusa ledje vuolláičállán viiddes joavku njunušlingvisttat, - kulturdutkit, - historihkkarat ja – luonddudieđaolbmot.
Dieđaservoša ávžžuhus Suoma stáhtii gávdno dán liŋkkas.
Dutkiid vuođđude oainnuset ON:a álgoálbmotjulggaštussii ja dieđalaš dihtui.
Vai sámegiella ja sámi kultuvra sáhttiba sirdásit, sohkabuolvvat leat ferten deaivvadit.
Oassi ávžžuhusa vuolláičálliin leat dutkan kultuvrraid ja kultuvrralaš dieđu sirdáseami oba eallinagi, oassi dávttiid ja genaid – dehege dieđaservošis lea nanu dieđalaš dieđu ipmárdus das, mot kultuvra sirdása ja seailu.
Jávkan kultuvrraid ii sáhte máhcahit ruovttoluotta.
Mannan vahku sámediggeválgaevttohasat Aili Keskitalo ja Laila Susanne Vars leaba kommenteren Suoma sápmelašgažaldagaid.
Earenoamáš lea dat, ahte Norgga sámediggeválggain háliduvvo profilerejuvvot Suoma sámi áššiin – eaigo Norgga sámediggeválggain leat áššit, mat gusket Norgga beale sápmelaččaid ?
Sáhkavuorus lei deaddu danin, go Keskitalo lea čuovvovaš sámedikki presideantakandidáhtta ja maiddái dáláš sámi parlamentáralaš ráđi stivrra lahttu.
Norggas sámedikki válgalogahallamii beassá njealját buolvva buolvaiduvvama mielde ja maiddái duššebeare iešidentifikašuvnnain.
Norgga sámediggi lea válljen sierralágán málle lasihit sápmelaččaid meari ja meroštallat sápmelašvuođa.
Supmii dát Norgga ovdanbuktin málle ii heive.
Ášši lea Norgga sámedikki siskkáldas ášši, seamma ládje go Suoma sápmelašmeroštallan lea Suoma sámedikki siskkáldas ášši.
Lea unohas, ahte Keskitalo ii dán ipmir.
Sáhkavuorru lea goitge fuolastuhtti danin, ahte bárisin ráđđádallojuvvo davviriikkalaš sámi soahpamušas.
Orru leame nu, ahte gáidat ain guhkkelii dan vejolašvuođas, ahte sáhtáleimmet mearridit davviriikkalaš sámi soahpamušas oktasaš davviriikkalaš sápmelačča meroštallama.
Oktasaš davviriikkalaš ovttabarggu sámi áššiin ii maid álkidahte Norgga sámedikki ovddasteddjiid seahkáneapmi Suoma sámedikki siskkáldas áššiide – Suoma sámediggige ii seahkán Norgga sámedikki siskkáldas áššiide.
Sámediggeválgaevttohas Laila Susanne Vars fas válddii beali ILO 169-soahpamuša ratifiserema bealis.
Su mielde Suopma sáhtálii ratifiseret soahpamuša vaikko dakkaviđe ja ratifiserema vuođđun sáhtálii leat Finnmárkoláhka.
Orru leame nu, ahte Suopma ja Suoma sámediggi adnojuvvo dego Norgga “ unnaoappážin dehe – vieljažin ”, gii galggalii váldit oahpa Norggas – buoris dehe bahás.
Norgga lágat, guovlohálddahus, politihkalaš dilli ja servodaga historjá leat hui sierralágánat go Suomas.
Suopma, dego maid Suoma sámediggige, ii sáhte vuolgit guorrasit dakkár mállii, ahte Ilo-soahpamuš bijalii sámiid ruovttuguovllu suohkaniid sápmelaččaid sierraárvosaš sajádahkii.
Norggas Ilo-soahpamuš ratifiserejuvvui álggos, man maŋŋel suokkardallegohte maid ratifiseren Norggas rievtti mielde máksá ja nuppástusat dolvojuvvoje lágaide maŋálgihtii.
Finnmárkolága lassin soahpamuš ratifiserejuvvui ruđain nu ahte Norgga sámedikki ruhtadeapmi lasihuvvui.
Soahpamuša ratifiseren ii leat čoavdán Norggas eanan- ja čáhcevuoigatvuođaid sámiid orrunguovllus ja Norgga sámedikki mielde ruossalasvuođat leat earenoamážit ng. minerálalágas (ruvkelágas).
Mu mielas Suoma vuolggasadji, mas ratifiserema váikkuhusat lágaide čilgejuvvojit ovdal soahpamuša ratifiserema, lea doaibmi meannudanvuohki ja meannudemiin sáhttá gárgehit lágaid dakkárin, ahte soahpamuša olláhuhttima ii dárbbat suokkardit čuovvovaš logijagiid, muhto čoavddusmearrádusat dahkkojit oktanaga ratifisremiin.
Dađi bahábut ášši ii leat goitge ovdánan Suoma stáhtahálddahusas.
Sámedikki ságadoallit dolle telefončoakkáma mannan vahku ja dohkkeheimmet cealkámušaid ovttaveardásašvuohtalága ođasnuhttimis ja vástádusaid nállevealahankomitea ávžžuhusaide.
Dađi bahábut cealkámuševttohusat eai gárvánan dárbahassii árrat, vai dat livčče sáhttán gieđahallojuvvot sámedikki stivrra čoakkámis.
Hálddahus bijaš cealkámušaid fargga ruovttusiidduidasamet.
Min hálddahusas lea resursaváili ja lean maid ieš geahččalan veahkehit dili nu, ahte lean oassálastán maid cealkámušaid čállimii, vaikko dat ii gulage mu bargguide.
Sámedikki stivra dagai mannan čavčča mearrádusa buoridit sámedikki dieđihandoaimma ja ráhkadii njuolggadusaid dieđihandoaimma buorideami várás ja ee. gáibidii, ahte buot almmolaš cealkámušat biddjojuvvojit min ruovttusiidduide.
Dađi bahábut dieđihandoaibmamet ii leat mearrádusas fuolakeahttá vel buorránan ja lean fuobmán, ahte omd. buot min addin almmolaš cealkámušat eai gávdno ruovttusiidduineamet.
Ii-almmolaš cealkámušat leat dušše omd. cealkámušat, mat laktásit EU-ruhtadanohcamušaide.
Dilli lea morašlaš, daningo váldodoaibmavuohkámet leat jur cealkámušaid addin.
Nállevealahankomitea lea bivdán Suomas vástádusa borgemánu loahpa rádjái makkár doaibmabijuide dat leat riepman muhtin ávžžuhusaid olis, mat gusket maid sápmelaččaid.
Go sámediggelága ođasnuhttinbargojoavku ii leat ožžon barggus vel gárvvisin iige ILO 169-soahpamuša ratifiseren leat ovdánan, de ávžžuhusaid olláhuhttin ii jur leat ovdánan.
Ovttaveardásašvuohtaláhka ođasnuvvá mearkkašahtti ládje.
Vehádatáittardeaddji bargogovva rievdá evttohusa mielde ovttaveardásašvuohtaláhkan, lága guoskadansuorgi ollá maid skuvlejupmái ja ovttaveardásašvuohtaplánema doaibmasuorgi viiddiduvvo.
Sámediggi guottihii ođastusaid, muhto ovdanbuvttii maid máŋggaid dárkkistanevttohusaid láhkii.
Boahtte vahkku gollá luotta nalde.
Gilbbesjávrres joatkkán Helssega guvlui ráđđádallat guovlluid gárgeheamis.
Loahpas hálidan sávvat lihku buot skuvllas loahpahan nuoraide ja ođđa studeanttaide.
Sávan sidjiide menestumi eallimisttiset.
Ovddit blogga ii báhcánge maŋimussan ovdal geasseluomu.
Sámediggi lea ožžon diehtun Roavenjárgga hálddahusrievtti njeallje vuosttaš mearrádusa ruvkelága vuođul min dahkan váidalusain dorvo- ja kemikálavirgelágádusa (suomagillii dovdojuvvo oanádusain Tukes) mieđihan ođđa mášengollaroggama doidinlobiin.
Sámediggi lea ožžon olu kritihka medias, golleroggiin ja maid beroštumiidgozideami organisašuvnnain, go dat lea váidán Tukesa mieđihan mášengolleroggamii dárkkuhuvvon lobiin.
Sámediggi lea sivahuvvon goas ovttaskas olbmuid ja ealáhushámi givssideamis, goas fas unnaáššážiidda seahkáneamis – maid dal okta mášiinnain boltojuvvon johkaráigi lea omd. Talvivaarai veardidettiin.
Lea maid boahtán máŋgga oktavuođas ovdan, ahte sámedikkis ii livčče mahkaš váidinlohpi áššis.
Sámediggi lea linnjen, ahte dat ii vuostálastte ng. boares goaivorogganlobiid joatkima, jos doaibma ii mearkkašahtti ládje earáhuva dálážis.
Almmolaš ságastallamis lea máŋgii vajálduvvan, ahte riikkabeaivvit lea mearridan sámedikki bargun duššebeare sámi kultuvrra, sámiid rivttiid ja kultuvrii gullevaš árbevirolaš ealáhusaid suodjaleami ja ovddideami.
Árbevirolaš ealáhusaide ii gula golleroggan.
Sámedikki bargun ii leat maid eará suopmelaš ealáhuspolitihka ovddideapmi – muhto árbevirolaš sámi ealáhusaid ovddidanbargu.
Suopma lea riektestáhta, ja lágat lea ásahuvvon doahttaleami várás.
Vuođđorievttit eai vuođđolága § 22 mielde eaige ruvkelága § 38 ja § 50 mielde sáhte govssahallat ekonomalaš beroštumiid ovddideami dihte.
Roavenjárgga hálddahusrievtti mearrádus lea mearkkašahtti, daningo dat stivre ruvkelága guoskadeami eiseválddiid mearrádusdahkamis.
Lea dieđusge vejolaš, ahte hálddahusrievtti mearrádusas váidojuvvo viidáseappot alimus hálddahusriektái.
Roavenjárgga hálddahusriekti lea mearridan ovttačilggolaččat, ahte sámedikkis lea váidinlohpi ruvkelága mielde lobiid mieđihanmearrádusain sámiid ruovttuguovllus.
Ruvkelága § 38 mielde Tukes galgá sámiid ruovttuguovllus čilget ovttasráđiid sámedikkiin, guovllu bálgesiiguin, guovllu hálddašeamis ovddasvástideaddji eiseválddiin dehe instituhtain ja ohcciin lobi miel doaimma dagahan váikkuhusaid sámiid vuoigatvuhtii álgoálbmogin bajásdoallat ja gárgehit iežas giela ja kultuvrra sihke árvvoštallat áruid unnideami ja caggama várás dárbbatlaš doaibmabijuid.
Paragráfa ii leat olláhuvvan Tukesa doaimmas oktege.
Tukes lea maid dahkan lohpemearrádusaid gulakeahttá sámedikki ruvkelága gáibidan vuogi mielde.
Sámediggi lea evttohan, ahte Tukes, sámediggi ja nuortalaččaid siidačoakkán doalale oktasaš čoakkáma meannudanvugiin, ovttasbarggus ja váikkuhusaid árvvoštallamiid dahkamis sámiid ruovttuguovllu viidodaga ohcamiid gieđahallama olis.
Buot njealji mearrádusastis hálddahusriekti lea gomihan Tukesa mearrádusa ja máhcahan ášši dn ođđasit gieđahallamii.
Hálddahusrievtti mearrádusaid mielde ruvkelága § 38 ja § 50 dievasmahttiba sámediggelága § 9 ráđđádallangeatnegasvuođa.
Hálddahusrievtti mearrádus dárkkuha dan, ahte Tukesa dáláš dulkongeavat, man mielde sámediggelága § 9 miel ráđđádallandilálašvuođa várren livččii dárbahassii ruvkelága § 38 olláhuhttima várás, lea feaillalaš.
Hálddahusrievtti mielde ruvkelága § 38 gáibida viiddit ovttasbarggu go sámediggelága § 9:s geatnegahtton ráđđádallan.
Hálddahusrievtti mearrádusa mielde Tukes livččii galgan ordnet sámedikki bivdin ruvkelága § 38 miel ráđđádallama iige Tukes livčče ožžon mieđihit lobiid almmá dan haga, ahte ruvkelága § 38 miel ráđđádallan livččii dahkkon.
Hálddahusrievtti mielde lohpemearrádusain Tukes lei guođđán doahttalkeahttá ruvkálága §:a 38 iige Tukes leat dákko bakte sáhttán árvvoštallat olláhuvvetgo lobi mieđiheami eavttut ruvkelága § 50 mielde.
Mearrádusaid mielde Tukes ii leat lohpemearrádusainis árvvoštallan lobi mieđiheami váikkuhusaid dárbahassii vuđolaččat sámi kultuvrra dáfus eaige lohpeeavttut leat dárbahassii dárkkit sámi kultuvrra suoji dáfus.
Hálddahusriekti dohkkehii sámedikki váidagiid ja hálddahusriekti ákkastalai mearrádusaidisguin seamma ákkaiguin, maiddá sámedikki vuođđudii váidagiiddis.
Sámedikki dáfus hálddahusrievtti linnjen lei dehálaš.
Sámediggi lea gidden áššái fuomášumi juohke cealkámušastis ja lea gáibidan § 38 miel oktasašráđđádallamiid.
Tukes ii leat dasa miehtan.
Sámedikki evttohus ii leat vuhtii váldojuvvon.
Sámediggi lea ovdnbuktán ministtariidda, riikkabeaiveáirasiidda ja eiseválddiide fuola das, ahte Tukesa doaibma manná ruvkelága ulbmiliid vuostá ja dat noađuha liiggás olu min riektevuogádagamet, eará eiseválddiid ja sámedikki.
Hálddahusrievtti mearrádus čujuha, ahte sámedikki ovdanbuktin fuolat leat leamaš áššáigullevaččat.
Sávannai, ahte dál geasi áigge Tukes oahpásnuvvá hálddahusrievtti mearrádusaide, gárgehivččii iežas doaimma ja lohpepolitihka hálddahusrievtti mearrádusaid vuođul ja olláhuhttegoađálii dasa lágas mearriduvvon geatnegasvuođaid maid ruvkelága § 38 ja § 50 buohta buori ovttasbarggu mielde sámedikkiin, eiseválddiiguin, nuortalaččaid siidačoakkámiin ja aššáigullevaš bálgesiiguin.
Gollerogganlobiid ohcciid dáfus mearrádusaid ádjáneapmi lea diehttelas morašlaš.
Jos Tukes livččii dikšon eiseváldegeatnegasvuođaidis ruvkelága gáibidan vuogi mielde, nu lohpeohcciid vuordináigi ii livčče šaddan govttohis guhkkin.
Min fuolla lei áššáigullevaš, dego hálddahusrievtti mearrádusain sáhttá lohkatge.
Mannan válgabaji áigge sámediggi áŋgiruššai guhká, sitkadit ja gierdavaččat ruvkelága paragráfaid 38 ja 50 oažžuma ruvkeláhkii.
Ráđđádalaimet áššis olu gerddiid sierra ministeriijaiguin ja attiimet áššis viiddes cealkámušaid.
Roavenjárgga hálddahusrievtti mearrádus čájeha, ahte ruvkelágas lea duođalaš mearkkašupmi sámiid vuoigatvuođaid dáfus ja lohpeeiseváldi ferte eavtti vuogi mielde čilget váikkuhusaid sámi kultuvrii ja dat galgá caggat daid áruid – sulalaš lohpeeavttut sihke sámedikki evttohusaid ja oainnuid meaddelmannan fertejit nohkat.
Ruvkeeiseváldi ii sáhte čiehkadit eará lágaid duohkái, muhto dat galgá doahttalit ruvkelága, dan dulkoma stivrejeaddji ráđđehusa evttohusa ja riektegeavada bustáva mielde.
Lága ii sáhte olláhuhttit dušše heivvolaš osiid mielde.
Roavenjárgga hálddahusriekti čujuhii mearrádusastis maid sámedikki ovdan buktin resursavátnái.
Daningo hálddahusriekti válddi ášši ovdan mearrádusastis, de dat čujuha maid dasa, ahte sámedikki sajádat, resurseren ja áššedovdamuš leat dehálaččat maid vuoigatvuođalaš ášši bealis.
Sámedikki beroštumiid goziheapmi buvttii bohtosa ja oaččuimet riikkabeivviin lassiresurssaid ee. ruvkelága olláhuhttimii nohkavaš jagi rájes.
Disdaga sámedikki ja Meahcceráđđehusa ovttasbargoorgána, Meahcceráđđehuslága 4 §:a guoskadeami válmmaštalli bargojoavku, čoahkkanii čavčča vuosttaš čoakkámii.
Čoakkámis gieđahallojuvvoje earenoamážit áššit, mat laktáse biodiversiteahttasoahpamuša olláhuhttimii Meahcceráđđehusa dáfus, Meahcceráđđehuslága boađusstivrema vuollásaš áššit ja luondduriggodatplánaid ja dikšun- ja geavahanplánaid válmmaštallamat sámiid ruovttuguovllus.
Sámediggi evttohii, ahte maiddái Meahcceráđđehusa ovttaveardásašvuohtaplána áiggedássái rievdadeapmi galggalii álggahuvvot boahtte jagi ovttaveardásšvuohtalága ođastusa mielde.
Čoakkámis lei hui buorre vuoigŋa.
Disdaga sámedikki ráđđehus čoahkkanii vel telefunčoakkámii gieđahallat ovddit čoakkámis gieđahalakeahttá báhcán áššiid sámedikki dievasčoakkáma várás.
Sámediggelága mielde 7 sámediggelahtu sáhttet gáibidit sámedikki čoakkáma čoahkkái bovdema.
7 sámediggelahtu gáibádus ovddiduvvui juo giđđat, muhto gáibádusa sulalaš ja gehppes sisdoallu dagahii vuđolaš smiehtadeami muđuidge badjelmeare barggahuvvon sámedikki hálddahussii ja stivrii, daningo gáibádusas ii ovdanbuktojuvvon mihkkege ákkaid manin stivra ja ságadoalli galggale earuhuvvot ja mot stivrra doaibma galggalii árvvoštallojuvvot.
Suopma lea liikká riektestáhta, eaige virggálaš orgánat sáhte earuhuvvot almmá ákka haga, mii vuođđuduvvá láhkii.
Sámedikki dievasčoakkámis leat áššelisttus máŋgga ovddit dievasčoakkámis sirdojuvvon áššit, mat eai juogaman sivas leat ovdal háhppehuvvon gieđahallojuvvot ja áššit eai goit sáhte meariheamit sirdojuvvot.
Sámedikki dievasčoakkán čoahkkana várra vel okte dán čoakkáma maŋŋel ovdal juovllaid ja dalle doaivvu mielde sáhttit doallat historjjálaš čoakkáma ja válljet vuosttaš geardde ovddasteddjiid sámedikki nuoraidráđđái.
Duorastaga lei sámedikki ja sámi ruovttuguovllu bálgesiid boazoisiđiid dán čavčča vuosttaš ovttasbargočoakkán.
Čoakkámii lei bovdejuvvon Lutu-doaibmaplána áššedovdibargojoavkku ságadoalli Pekka Salminen ja dan duoddarat-vuollebargojoavkku ságadoalli Yrjö Norokorpi.
Doaibmaplána ulbmil lea čatnat sierra doaibmiid buoridit uhkivuloš luonddutiippaid dili ja bidjat ministeriijaide ovddasvástádusa uhkivuloš luonddutiippaid dili buorideami várás.
Doaibmaplána gárvána loahppačavčča ja dat dolvojuvvo biodiversiteahttabargojoavkku dohkkeheami várás.
Loahpa loahpas oppalaš ovddasvástádus plána ovddos doalvumis lea birasministeriijas.
Plánas gieđahallojuvvo gokčevaččat sámi boazodoallu ja dát lea maid bohciidahttán vuostálastima.
Eanan- ja meahccedoalloministeriija lea evttohan sihkkojuvvot eret evttohusaid sámi boazodoalu doarjjavuogádaga ovddideami várás ja boazodoallolága rievdadeamis.
Meahcceráđđáhusa vuovdedoalloovttadat lea gávnnahan cealkámušastis, ahte eallit báhcán bohccuid meari galgá geahpidit ja boazodoalu doaibmaneavttuid ii oaččo gieđahallat Lutu-doaibmaplánas.
Sámi ruovttuguovllu balgesiid boazoisiđat ságastalle eallasit doaibmaplánas ja adde nisttiid doaibmaplána válmmaštallama várás.
Čoakkámis ságastallojuvvui dieđusge maiddái boargojoavkku barggus, mii čielggada stuorimus lobálaš boazomeriid, vaikko dal bargojoavku ii leat velge nammaduvvon.
Soabaimet, ahte sámediggi ja sámiid ruovttuguovllu bálgesat barget hui lávga ovttasbarggu áššis ja lonohallat dieđuid áššis.
Ságastalaimet maid eará áigeguovdilis boazodoalloáššiin, mat lea manname sierra bálgesiin.
Čuovvovaš ovttasbargočoakkán dollojuvvo vel dán jagi bealde ja dan áigi heivehuvvo dasa mot stuorimus lobálaš boazomeriid čielggadeaddji bargu ovdána.
org-siidduin (sámás: dálkkádat. org) gávdno muđuid mu čálus dálkkádatrievdamiid váikkuhusain sámi kultuvrii.
Áššelisttus lei ee. Lutu-doaibmaplána, Akwé-Ko rávvagat ja soahpan das, mii oassebeliid čállá mange oasi bargojoavkku loahpparaporttas.
Birasministeriija ulbmilin lea álggahit boahtte jagi maiddái álbmotlaš suvdilis gárganeami strategiija ođasteami.
Sámediggi attii maid cealkámušaid dálonguovlopolitihkalaš prinsihppamearrádusas, Nuorta-Sámi luondduriggodatplána beivemis ja Ohcejoga gieldda Panoraama-vázzinbálgás.
Čoakkán válmmaštalai čuovvovaš aitosaš ráđđádallangotti čoakkáma, mii dollojuvvo juovlamánu nuppi vahku Helssegis.
Dan ovdal lea maid sámi parlamentáralaš ráđi (SPR:a) stivrra čoakkán.
SPR lea šiehttan, ahte sápmelaččat šihttet oktasaš oainnu SPR:s.
Joatkkaráđđádallamat leat dál goalmmat logus, mii gieđahallá sápmelaččaid gielalaš ja kultuvrralaš vuoigatvuođaid.
Lohku lea árvvoštallojuvvon sámisoahpamuša álkimussan.
Duorastaga čoakkámis gieđahallojuvvoje stáhtaid bargan nuppástusevttohusat soahpamušhápmosii ja luonddolaččat maid sámedikkis ledje smávva rievdadusevttohusat soahpamušdekstii, muhto eanasin kommenteriimet stáhtaid evttohusaid.
Suoma sámediggi ja SPR leaba cealkán, ahte davviriikkalaš sámisoahpamuš galgá čuovvut nu guhkás go vejolaš áššedovdibargojoavkku hápmosa sámisoahpamuššan.
Muhto, jáhkán liikká, ahte beassat áššis kompromissii ráđđádallamiid mielde.
Bearjadaga dollen sága olmmošriektesáttagotti ja davviriikkalaš olmmošriekteáššiid ráđđádallangotti (IONK) lágidan semináras.
Áittardeaddji lea ee. ávžžuhan Suoma ratifiseret Ilo 169-soahpamuša, suokkardallat sámedikki evttohusa vuođđudit parlamentáralaš sámedikki ja ráđđehusbellodagaid dásseárvosaš bargojoavku válmmaštallat soahpamuša ratifiserema sihke dorvvastit sámi boazodoaluin bargama vejolašvuođaid.
Ávžžuhusaid, mat guske sápmelaččaid, kommentereje vuoigatvuohtaministeriija sihke eanan- ja meahccedoalloministeriija ovddasteaddjit.
Dađi bahábut ministeriija ovddasteddjiin eai lean evttohusat ávžžuhusaid olláhuhttimis, muhto ministeriijaid ovddasteaddjit manne dušše čađa gustojeaddji lágaid, ráđđehusprográmma linnjemiid ja giđđat celkojuvvon cealkámušaid Ilo 169-soahpamuša ratifiseremis.
Dilálašvuođa allaárvoseamos ságastalli, olgoáššiidministtar Erkki Tuomioja doalai earenoamáš buori sága semináras.
Tuomioja dovddastii rahpasit, go lea maid dutki, ahte Suopma lea kritihka čuozáhahkan sápmelaččaid sajádagas riikkaidgaskasaš arenain.
Tuomioja lei hui fuolalaččat vuojulduvvan olmmošriekteáittardeaddji raportii ja son deattuhii ságastis boazodoalu dehálašvuođa sámi kultuvrii.
Ministtar dajai čielgasit, ahte Suopma galgá dorvvastit sápmelaččaid árbevirolaš vuoigatvuođaid boazodollui unnimusat stáhta eatnamiin sámiid ruovttuguovllus.
Tuomioja deattuhii, ahte dál lea áigi áddit sierravuoigatvuođaid sápmelaččaide ILO 169-soahpamuššii laktasemiin.
Riikkaidgaskasaš soahpamušathan gullet olgoáššiidministeriija doaibmaváldái.
Mu iežan sáhkavuorru gieđahalai sámedikki linnjemiid soahpamuša ratifiserema várás, sápmelaš meroštallama ja diehtelas áittardeaddji raportta ávžžuhusaid.
Mu sáhka gávdno sámedikki ruovttusiidduin.
Seminára sámedikki ovddasteaddjit dolle mávssolaš ja dehálaš sáhkavuoruid.
Hánno Heaika, Heikki Paltto, dievasmáhtii ministtar Tuomioja sága nu ahte muitalii sámi boazodoalus ja dan mávssolašvuođas sámi kultuvrras ja mot dat spiehkasta ollásit suopmelaš boazodoalus.
Loahppavahkku gollá fas Helssegis čoakkámiin.
Gaskavahkko lea sámediggeláhkabargojoavkku čoakkán.
Fáddán lea sámedikki válgavuogádaga gárgeheapmi.
Duorastaga mus lea gudni oassálastit Dásseválddi Presideantta iehčanasvuohtabeaivvi vuostáiváldimii.
Giđđaluvvame Áigi lea fas hurgán dan rájes go lean maŋimus beaivádan blogga.
Beivviid guhkuma mielde orru maid dego bargobeaivvitnai guhkkot.
Báhcen bearjadaga guovtti vahku virgelohpái.
I várreságadoalli Irja Seurujärvi-Kari dikšu ságadoalli bargguid mu virgelobi áigge.
Blogga mun in čále go lean eret bargoáššiin, muhto kommeanttaide vástidan dieđusge mielalis dađi mielde mot asttan.
Ovddet vahku oassálasten Norgga sámedikki lágidan riikkaidgaskasaš seminárii, mii gieđahalai sápmelaččaid árbevirolaš dieđu.
Bukten seminárii Suoma sámedikki dearvvuođagaid.
Mu doallan sáhka gávdno davvisámegillii sámedikki ruovttusiidduin.
Gieđahallen ságastan sápmelaččaid árbevirolaš dieđu sajádaga Suomas ja earenoamáš dáhpáhussan vel nuortalaččaid ja anáraččaid giehtaduoji dili Suomas.
Ášši bohciidahtii maid sámiráđi ja media beroštumi.
Oaivvildin, ahte golmma riikka sámedikkit galget bargat ovttasráđiid ain eanet sámi árbevirolaš dieđu olis, daningo árbevirolaš diehtomet lea min kultuvrramet váimmus.
Guhkit áigge ulbmilin sáhtálii leat sámi parlamentralaš ráđi (SPR) oktasaš árbevirolaš dieđu suodjalanovttadaga vuođđudeapmi, mii bearráigeahčalii ja ovddidivččii SPR:a oassálastima riikkaidgaskasaš árbevirolaš dieđu mearrádusdahkamii sihke bearráigeahčalii sierra sámedikkiid ja Ruošša sámi organisašuvnnaid ovttasbarggu árbevirolaš dieđu suodjaleami várás.
Seamma vahku duorastaga dollejin Helssegii oahpahus- ja kulturministeriija lágidan čoakkámii, mii datnai gieđahalai árbevirolaš dieđu.
Wipo barggus beroštuvvan olbmot sáhttet gávdnat áššis lasi dieđu interneahtas: (http://www.wipo.int/tk/en /).
Soabaimet, ahte joatkit ášši gieđahallama vel čakčat, goas dollojuvvojit maid sámediggelága 9. §:a ráđđádallamat.
Sámediggi válmmaštallá giđđat SPR:a gieđahallama várás vuođđobáhpira, mii guoská SPR:a oainnuid Wipo instrumeanttain.
Vahkku dás ovdal mánnodaga lei sámedikki stivrra čoakkán dábálaččas spiehkkaseaddji vugiin Roavenjárggas.
Stivra válddii beali biodiversiteahttastrategiija ođasteapmái.
Strategiija ođasnuhttinbargu lea vuolgán johtui ja ulbmilin lea, ahte dat gárvána dán jagi mielde.
Stivra attii áššis álgocealkámuša ja válmmaštallama ovdáneami mielde stivra gárve cealkámušas loahpalažžan.
Buohkain lea vejolašvuohta beassat váikkuhit ođđa biodiversiteahttastrategiija válmmaštallamii.
Válddán maid ieš mielalis oainnuid ja kommeanttaid mu blogga lohkkiin, daningo oassálasttán biodiversiteahttastrategiija válmmaštallamii bd-bargojoavkkus ja dieđusge oassálasttán sámedikki oainnuid válmmaštallamii.
Sámedikki álgocealkámuš gávdno čujuhusas (www.samediggi.fi/lausunnot).
Stivra nammadii ovddasteddjiid Lappi vuovdeprográmma ráhkadeami várás ja álgoálbmogiid bissovaš foruma čoakkámii New Yorkii, mii dollojuvvo miessemánu.
Sáttagotti loahpalaš čoakkádusa mearrida ruhtadilli.
Stivra olláhuhtii maid sáttaságastallama sámi parlamentáralaš ráđi giellaovttasbarggu ođđasit organiseremis.
Prošeakta vuolgá viimmat johtui ja ovdačielggadanbargui lea maid válljejuvvon prošeaktahoavda.
Mannan duorastaga lei dálá dieđuid mielde artihkal 8(j)-bargojoavkku nubbin maŋimus čoakkán.
8(j)-bargu lea leamaš guhkes proseassa.
Bargojoavku lea álggahan loahpparaportta dohkkehanproseassa doaibmabidjoevttohusaidisguin.
Loahpparaportta čállin lea vuolgán bures johtui ja juo dán muttos leat dohkkehuvvon buorit doaibmabidjoevttohusat.
Brysselis Anárii Sámedikki ovddasteaddjit guossástalle álgovahku Brysselis europarlamentarihkar Satu Hassi bovdejumis.
Mus lei illu rahpat ” Vulnerable Arctic ” - čájáhusa, mii muitala dálkkádatnuppástusa váikkuhusain árktalaš guovllu lundui, álgoálbmogiidda ja dálkkádahkii.
Čájáhusas lei čuovgagovaid lassin ovdan dutkandiehtu dálkkádatnuppástusas.
Čájáhusa dieđuid mielde mearrajiekŋa jávká árktalaš guovllus ovtta buolvva áigge.
Vel viidáseappot čájáhusdeavsttaid mielde árktalaš guovllu jahkásaš gaskaliekkasvuohtadilli loktanivččii 2090-logu rádjái guđain CĐ:iin.
Árktalaš guovllu dálkkádat lieggana guovtte geardde nu jođánit go eará báikkes máilmmis.
Ođđaseamos dutkandieđu vuođul dálkkádatnuppástus earáhuhttá árktalaš álgoálbmogiid eallima radikálalaččat.
Bukten sáhkavuorustan maid ovdan sámi parlamentáralaš ráđi dievasčoakkáma jagi 2008 dohkkehan sámi dálkkádatpolitihkalaš strategiija.
Dat gávdno sáme- ja suomagiela lassin maid eará gielaide čujuhusas (www.samediggi.fi/spn).
Oassálasten riikkaidgaskasaš biodiversiteahttabargojoavkku čoakkámii.
Čoakkáma áššelisttus ledje ee. Suoma ovddidanpolitihkalaš prográmma ráhkadeapmi ja riikkaidgaskasaš biodiversiteahttasoahpamuša olláhuhttimii gullevaš čoakkámiid Suoma oainnuid čađamannan.
Evttohin, ahte Suoma ovddidanpolitihkalaš prográmmas galgá váldit vuhtii ee. álgoálbmogiid fárrui beassan oassálastimii ja váikkuhanvejolašvuođaid doarjun sihke álgoálbmogiid árbevirolaš kultuvrralaš vieruid ja álgoálbmotgielaid doarjun.
Bukten maid ovdan, ahte ovddidanpolitihkas galgá váldit vuhtii Nagoya protokolla (mii guoská genariggodagaid ávkkiid dássebeallásaš juohkima) ja biodiversiteahttasoahpamuša artihkal 8(j):a geatnegasvuođaid ávkkiid dássebeallásaš juohkimis ja álgoálbmogiid miehtamis sidjiide ovddalgihtii addojun dieđuid vihkkedallamiid vuođul.
Oassálasten sápmelaččat girkus – seminárii ikte Sajosis.
Seminára olis bismá Samuel Salmi lei persovnnalaččat átnon ándagassii evangelalaš-luteralaš girku oasi 1930-logu fysihkalaš antropologiija nálledutkamušaide.
Duon áigge sápmelaččaid dávttit goivojuvvoje hávddiin oaiveskálžomihtidemiid várás ja dávttit seailluhuvvojit ain sierra universiteahtain ja maid sámi musea Siiddas.
1900-logu oaiveskálžomihtidemiin ja nállejuogadeamis leat dahkkon dutkamušat, namuheami ánssáša omd. Pekka Isakssona earenoamáš jurdda- ja oahppahistorjjá nákkosgirji ” Kumma kuvajainen.
Evangelalaš-luteralaš girku lea maŋimus jagi áigge suokkardan vejolaš ándagassii átnuma sápmelaččain girku doaimmas iežas álgaga vuođul.
Samuel Salmi ándagassii átnun lea gal buorre álgu, muhto dat ii leat girku virggálaš oaidnu.
Lean dávjá buktán sáhkavuoruinan ovdan, ahte girku galggalii čilget fuolalaččat main áššiin dat átnu sápmelaččain ándagassii ja manin, sihke dan maid girku lea gárvvis bargat dili buorideami várás.
Mu mielas vejolaš ándagassii átnun galggalii gieđahallojuvvot maid virggálaččat girkolaš čoakkámis.
Sápmelaččaid dávttiid lokten hávddiin lea gal duođaid ahkidis ja dubmehahtti ášši.
Hávderáfi lea nuppe dáfus hui risttálaš ipmárdus.
Hávderáfi rihkkun ja dávttiid lokten hávddiin muitala buorebutge dalle ráđđen servodatlaš árvvuin ja sámi kultuvrra sajádagas daláš servodagas.
Sápmelaččaid hávddiid rahpan ii goitge dalle dubmejuvvon, muhto dat lei dutkama dáfus juobe ávžžuhahtti, vai sáhtii duođaštuvvot suopmelaččaid nálálaš birgetmeahttunvuohta.
Sámi kultuvrra olis hávderáfi ii leat leamaš árbevirolaččat nu čavgadit ipmirduvvon.
Sápmelaččain leat leamaš ng. gaskaboddasaš hávddit.
Jos rupmaša eai leat sáhttán fievrredit hávdebáikái, de duššan olbmo rumaš lea biddjon allagassii dehe bákteholluide ja suddjejuvvon meahci elliin.
Buoret dálkkiid ja siivvuid áigge rumaš lea fievrreduvvon loahpalaš hávdebáikásis.
Sámi kultuvrras rohkit leat gudnejahtton ja muitojuvvon omd. luđiid, muitalanárbevieru, bohcco bealljemearkkaid ja báikenamaid mielde.
Ovddit buolvadagat ja sin árbevierru lea leamaš ja lea ain sámi servoša árgabeaivvi oassi.
Ovddes buolvadagat eai leat árbevirolaččat muitojuvvon hávdde nalde galledemiiguin nuppe ládje go risttálaš kultuvrras.
Gaskaboddasaš hávddit leat gal merkejuvvon meahcis gos dat leat ja diehttelas hávddit leat gudnejahtton.
Jos evangelalaš-luteralaš girku hálida átnut ándagassii sápmelaččain, de dat galggalii vihkkedallat iežas rolla sámi dološoskku jávkamis, sámegielaid ja juoiganárbevieru uhkivuložin šaddamis muhto maid politihkalaš váikkuheamis.
Omd. Eanodagas Eanodaga searvegoddi 1970-logu loahpageahčen guovllu viidodatláva válmmaštallamis celkkii virggálaččat, ahte sápmelaččain eai oaččo leat sierra sámi vuoigatvuođat ja suopmelaččat go sápmelaččatnai galget gieđahallojuvvot aivve seamma prinsihpaid mielde.
Máŋggas guovllu sápmelaččat earráne dalle girkus dan politihkalaš doaladumi dihte.
Dađi bahábut ieš in beasa dán jagi ávvudit álbmotbeaivve ovttas sápmelaččaiguin dáppe Sámis.
Vuolggán ihttin, mánnodaga, Helssegii riikkabeivviid rahpamii.
Oassálasttán maid biodiversiteahttabargojoavkku čoakkámii.
Vuottesjávrres sámiid álbmotbeaivve ruohta
Sámediggi hálida gullat guovllu sápmelaččain maid lávvaráhkadeamis galggalii váldit vuhtii, vai sápmelaččaid vuoigatvuođat ja vejolašvuođat bargat iežaset ealáhusaiguin ja návddašit iežaset kultuvrras sáhttet dáhkiduvvot.
Ságastallama vuođul sámedikki hálddahus válmmaštallá cealkámuševttohusa Anárjávrre oasseoppalašlávas sámedikki orgánaid gieđahallamii ja loahpalaš cealkámuš doaimmahuvvo Anára gildii.
Stuorit fidnuin politihkalaš mearrideaddjit galggale álohii viggat álbmotságastallamii ja oažžut álbmoga oassálastit mearrádusaid dahkamii.
Dát ii guoskka dušše sámedikki, muhto maid eará álbmot válljen orgánaid.
Sámedikki bargun lea diehttelas gullat sápmelaččaid sin dárbbuin.
Sámediggi attii mannan vahku cealkámuša luonddutiippaid uhkivulošvuohtaárvvoštallama doaibmabidjoprográmma, ng. Lutu-hápmosis.
Cealkámuš gávdno sámedikki ruovttusiidduin.
Dasa lassin doaibmabidjoprográmma gieđahallojuvvo maŋŋel čakčat sámedikki, sámi ruovttuguovllu bálgesiid ja Lutu-bargojoavkku ovddasteddjiid oktasaščoakkámis, vai maiddái sámi ruovttuguovllu bálgesat besset buktit oainnuideaset prográmmas.
Sámediggi lea maid addán cealkámuša olmmošvuoigatvuohtaguovddáža vuođđudeamis riikkabeivviid vuoigatvuohtaáššeolbmo doaimmahaga oktavuhtii.
Guovddáža bargun livččii ovddidit ja čuovvut olmmošvuoigatvuođaid olláhuvvama Suomas, dasa eai goitge gula bearráigeahččobarggut.
Sámediggi guottihii cealkámušastis olmmošriekteguovddáža vuođđudeami, muhto evttohii máŋggaid mearkkašumiid ja dárkilastimiid guovddáža bargguide.
Earenoamážit deattuheimmet dárbbu lagaš ovttasbargui sámedikkiin.
Dán vahku sámediggi attii maid cealkámuša vuoigatvuohtaministeriija bargojoavkoraporttas roava meahccebivdorihkus.
Áššeollisvuohta guoská sápmelaččaid, daningo bivdu lea árbevirolaš sámi ealáhus ja boazosápmelaččat šaddet maid dahkamuššii boraspiriiguin.
Ságastallan áššis lea hui čalbmosit juohkásan guovtti vuostálas oidnui ja sierra ságastallamiin vuostálagaid dán áššis leat leamaš boazodoallit ja luonddusuoddjaleaddjit.
Fáddá lea ságastahttán olu ja dat lea leamaš ovdan eandalit Davvi-Suoma mediain.
Sámediggi oaidná cealkámušastis, ahte meahccebivdorihkkosiin galgá diehttelas oažžut duomu, muhto vuoigatvuohtaministeriija evttohusas leat olu buncaraggát lága geavada guoskadanbarggu dáfus.
Hui stuora váilivuohta juo dálá lagasnai lea dan olláhuvvama bearráigeahču váilevašvuohta.
Meahcceráđđehusa meahccebearráigeahču resurssat unniduvvojit geažos áigge.
Sámediggi evttohii cealkámušastis, ahte Suoma spirepolitihkka galggalii geahčadit ollisvuohtan meahccebivdorihkkosiidnai buohta ja čielggadit mot bearráigeahčuin, dieđihemiin, skuvlemiin ja boraspirevahágiid buhttenvuogádaga gárgehemiin sáhtálii buoridit sihke Suoma biodiversiteahta dili ja dorvvastit maid boazodolliid vejolašvuođaid bargat ealáhusain.
Sámediggi evttohii dili buorideami várás spirekomitea dehege – doaibmagotti vuođđudeami.
Dán orgánas livččii ministeriijaid, dutkiid, sámedikki ja sámi ealáhusaid ovddastus gárvvisteame Suoma boraspire- ja meahccebivdogažaldagaid čovdosiid.
Ovttasbarggu spirenáliid čielggadeami várás galggalii dahkat maid Ruošša eiseválddiiguin.
Boahtte vahkku goliha bargomátkkiin.
Anárjávrre láva álbmotčoakkáma lassin Anáris čoahkkana sámi parlamentálaš ráđi (SPR) stivra čavčča vuosttaš čoakkámii.
Čoakkán lea maid vuosttaš, man Suoma sámediggi dikšu SPR:a ságadoallin.
Áššelisttus leat ee. parlamentálaš ráđi doaimma gárgeheapmi, SPR:a riikkaidgaskasaš ovddastusdoaimmat, davviriikkalaš sámi soahpamuš ja sámi giellaovttasbarggu ođđasit organiseren.
Bearjadaga lean Roavenjárggas árktalaš ráđđádallangotti dán čavčča vuosttaš čoakkámis, man maŋŋel oassálasttán Suoma Eurohpá-dieđáhusa lágidan Láibi luonddus-seminárii.
EMM:a lea árvvoštallojuvvon, ahte dat diđolaččat hilgu dutkandieđu, deaddá luomosáigge guolásteddjiid, heajos beahto- dehege spirepolitihkas ja luonddu máŋggahápmásašvuođa geahnohuhttimis.
Go musnai leat muosáhusat namuhuvvon ministeriijas, de seaguhan iežan guvssiin dán mállása.
Daningo Suopma lea leamaš gitta 1900-logu loahpa rádjái eanandoalloválddálaš riika, de EMM:s lea leamaš stuora politihkalaš deaddoárvu Suoma stáhtalaš politihka hábmejeaddjin.
Vaikko eanandoalu mearkkašupmi lea unnon, de EMM lea seailluhan sajádagas ja juobe gievrudan dan mearkkašahtti olu.
Ministeriijas dulkojuvvo iežas doaibmagieddi hui viiddisin, man geažil dat lea dávjá lávken eará ministeriijaid doaibmagittiid nala nu sámi go birasáššiinnai.
EMM:s virgeolmmošváldi oažžu stuora deattu ja maiddái dat vuhtto, ahte ráđđehusprográmma ii váldojuvvo vuhtii.
Dát jos mihkkege lea problemáhtalaš demokráhtalaš mearrádusdahkama dáfus.
EMM lea seailluhan dáin ođastusain guoskameahttumin.
Luonddusuodjalanguovllut leat birasministeriija hálddahussuorggis.
Ministeriija oainnu mielde maiddái boazodoalloláhka lea nannosit go vuođđoláhka – sápmelaš boazodoallu ii obat gávdnoge iige dat dárbbahuvvo suddjejuvvot, daningo das eai leat mearrádusat boazodoallolágas.
Boazodoalloláhka ii maid dárbbahuvvo rievdaduvvot, daningo láhka doaibmá ministeriija oainnu mielde bures.
Ministeriija ovddasteaddjit leat ee. riikkabeivviid válljagoddegullamiin dadjan, ahte Suomas ii oba gávdnoge sámi boazodoallu.
Ministeriijaid doaibmanvuogit spiehkkasit iežan muosáhusaid mielde eará ministeriijaid doaibmanvugiin.
Dás lea muitalan maid lustaguolásteaddji ja neavttár Jasper Pääkkönen bloggastis.
Válmmaštaladettiineamet biodiversiteahttaprográmma šiehtaimet ovttas guđa eanan- ja meahccedoalloministeriija ja ovtta birasministeriija virgeolbmuin prográmma sámi áššiid girjemis.
Jahkebeali maŋŋel dáid ráđđádallamiid girjemat háliduvvoje rahppojuvvot EMM:a gáibádusas ja doaibmaprográmma háliduvvoje váldojuvvot EMM:a ráhkadan doaibmabidjoevttohusat.
Eará ministeriijaid buohta lea leamaš nu, ahte go juoga áššis lea ráđđádallamiin šihttojuvvon, de dat leat maid doallan.
Dathan leage buori hálddahusa mielde ja maiddái virgeolbmuid ja ministeriijaid geatnegasvuohta – riikkavuložat ja čanusjoavkkut galget sáhttit luohttit ministeriijaid jearggalašvuhtii ja virgeovddasvástádusain doaibmamii.
Lága válmmaštallan bargojoavkku evttohus lei sierramielat, birasministeriija lei guođđán sierraoaivilis.
Ministeriija diŋgon váikkuhusaid árvvoštallan lágas sierra dutkanlágádusain čájeha, ahte láhkaevttohus geahnohuhtálii luonddu máŋggahápmásašvuođa.
EMM ii goitge lean dáid váldán vuhtii obanassiige vuovdeláhkaevttohusastis.
Orrunai leame nu ahte stáhtaráđi mearrádusat ja ráđđehusprográmma dulkojuvvo EMM:s sierra vuogi mielde go eará sajes.
Logadettiinan Kaleva-aviissas geavaheaddjeekonomiija professor Visa Heinosa kommeantta (mii guoskkai gal aivve eará ášši), de dat heive maid vihkkehaladettiin EMM:a doaimma.
Professora mielde servodaga elihtta galggalii viggat doahttalit alla morála ja čájehit ovdamearkka, jos háliduvvo, ahte dábálaš riikkavuložat doibmet morálalaččat riekta.
Virgeolbmot ja ministeriija leat suopmelaš servodaga elihtta.
Birasministeriija Ville Niinistö evttoha, ahte čuovvovaš ráđđehusáigodagas guolástusáššit sirdojuvvole eret EMM:a doaibmagiettis.
Anán evttohusa buorrin vuolggasadjin, muhto seammas galggalii árvvoštallat viidáseappotge eanan- ja meahccedoalloministeriija bargogietti, sajádaga ja rolla politihkalaš doaibmin Suomas.
Boazodoallo- ja nuortalašláhkaáššit heivele mu mielas mihá buorebut aivve eará ministeriijaid vuollásažžan.
Mun sávan, ahte mannan vahkuid ođđasat bohciidahtále viidáseappotge ságastallama ja suokkardallama EMM:a doaimmas ja dan gárgeheamis.
Earenoamáš ovddasvástádus lea stáhtaráđis, mii galgá atnit ávvira das, ahte ministeriija doaibmá áhpasit stáhtaráđi ja riikkabeivviid mearrádusaid mielde.
Nohkavaš jahki lea Áillohačča (Áillu), Nils Aslak Valkeapää, ávvudanjahki.
70 jagi lea gollan stuora dáiddáreamet ja persovnnalašvuođa riegádeamis.
Lea duođaid váivi, ahte ávvudanjahki lea mannan sámedikkis meaddel, eatge leat lágidan Áillohačča gudnin dáhpáhusaid.
Dát lea sámedikkis hui čielga meattáhus ja mii galggaleimmet smiehttat háhppehivččiimetgo vel dán jagi lágidit Áillu gudnin su árbbi gudnejahtti doaimma.
Lean ilolaš, ahte avvudanjahki lea oidnon TV:s ja Yle Sámis.
Aviissain ja medias lea badjánan ovdan Áillohačča persovdna viidáseappotge ja su eallima dulkon ođđa vuogi mielde ja earenoamážit ságastallamii lea loktanan gažaldat Áillohačča seksuálavuođas.
Son leat dulkojuvvon leat biseksuála.
Muhtimiid mielas dakkár ođđa geahččanguovllut leat sihkkarit buorit, muhto ieš in ane ságastallama jierpmálažžan inge Áillohačča dovddadettiinan maid jáhke dakkárin, maid son ieš livččii hálidan.
Son lei girjás dáiddapersovdna, gii ráhkistii sámi kultuvrra, sámi albmoga ja luonddu.
Luondu ja Áilu leigga eretčuoldemeahttumat.
Áilu lei maid priváhta olmmoš, iige son hálidan ságastallat priváhtaeallimisttis almmolaččat iige obanassiige.
Maiddái eretvádjolan olbmuin lea riekti priváhtaeallima suodjái ja aktonasvuhtii.
Almmatge livččii eará ášši, jos son livččii ealedettiinis rahpasit buktán ovdan seksuálavuođas dehe priváhtaeallimis almmolažžan.
NRK Sápmi jearahallamis Áillohačča dáidaga ja girjjálaš vuoiŋŋadujiid dovdi, girjjálašvuođa dutki Harald Gaski dadjá, ahte dálá áigge treandan lea, ahte biografiijain gieđahallojuvvo olbmuid olbmuid seksuálavuohta.
Gaski ii ieš leat dutkan Áillohačča dáidaga obanassiige su seksuála orientašuvnna geahččanguovllus.
Mu mielas Gaskis lea dákko bakte buorre vuolggasadji.
Almmatge dákkáraš suokkardallamiin jođiha girjjiid vuvdosupmái, oažžu ođđasiid ja mediafuomášumi.
Muhto leago dat riekta Áillohačča muittu jurddašettiin ?
Man guhkás sámi searvvuš ja dutkit leat beassan, jos árvidišgoahtit olbmo persovnna vuođul eretmannan olbmuid seksuálavuođa.
Mu mielas livččii mihá deháleabbo suokkardallat dan, maid sáhttit oahppat Áillohaččas, su árbbis ja mot sirdit dan nuorat buolvvaide ?
Háliditgo, ahte min mánát ohppet dovdat Áillohačča su navdon seksuálavuođa vuođul vai su dáidagis ja servodatlaš mearkkašumis vuođul ?
Ieš go muittášan Áillohačča, oainnán su várrečohka nalde juoigame Davvebiekka su ráhkistan luonddu siste.
Boahtte vahku vuolggán Helssegii sámediggeláhkabargojoavkku čoakkámii.
Vahkuloahpa ođđasiin leat leamaš ovdan olgoriikkaministtar Stubba ja oaiveministtar Kiviniemi evttohusat vuođđudit Eurohpá Uniovdnii ráfiinstituhta ja gárgehit Suomas ráfidorvvasteami stuoraválddi.
Dásseválddi presideanta lea áššálaččat cuigen, ahte stuoraváldin iežas ilmmuheapmi ja hálideapmi ii leat nohkka, muhto gažaldat lea riikkaidgaskasaš linnjemiin.
Stuoraváldesajádat gáibida, ahte maid eará riikkat dohkkehit Suoma stuoraváldin.
Evttohusain sáhttá fuobmát, ahte Suomas leat giđđat riikkabeaiveválggat.
Válggaid olis lea gal ohccojuvvon doarjja riikkaidgaskasaš arenain ovdalnai, muhto in muitte, ahte Suopma livččii julggaštuvvon goassige ovdal stuoraváldin.
Orru leame nu ahte dákkár ideaiguin háliduvvo ságastallan čádjidahttojuvvot duođalaš áššiin eret, dego Suoma ekonomiijas, ollahuvakeahtes sámiid vuoigatvuođain ja dákkár stuoraváldi-dearpmaiguin viggojuvvo ohccojuvvot doarjja Suoma ohcamuššii ON:a dorvvolašvuohtaráđđái.
Evttoheaddjit almmatge vigget evttohusaidisguin ovddidit Suoma ohcamuša, vaikko evttohusat leatge sisdoaluset dáfus guovdnjasat.
Duohtavuođas stuoraválddiid geahččanguovllus dákkár fantasiija sáhttá orrut čájeheame morašlaš hearván, tragikomihkalažžan.
Suopma lea hui unna riikkaš, mas lea unna ekonomiijaš stuoraválddiid ektui.
Sámediggi lea olu gerddiid cealkán, ahte Suopma galggalii vuohččan dikšut riikkasis áššiidis ortnegii ovdalgo dat márkanastigoahtá iežas riikkaidgaskasaš arenain stuoraváldin.
Jos Suopma ii bastte deavdit sámiid guovdu riikkaidgaskasaš geatnegasvuođaidis, main ON:a ja Eurohpá ráđi orgánat lea olu gerddiid muittuhan ja cuiggodan, de Suoma riikkaidgaskasaš olmmošrivttiid váikkuhanváldi hedjona.
Stuoraváldin ja ráfiráhkadeaddjin iežas julggašteapmi orru leame dán čuovggas hui ártet.
Diehttelas ferte dadjat, ahte stuoraválddiide leat leamaš mihtilmas kolonialismma hárjeheapmi ja álgoálbmogiid assimileren.
Nuppiiguin sániiguin álgoálbmogiid vuoigatvuođaid gudnejahttin ii leat gullan árbevirolaččatge stuoraválddiid buoremuš iešvuođaide ja doibmii.
Ovttaáigásaččat Suopma lea ohcame Árktalaš informašuvdnaguovddáža vuođđudeami Supmii.
Ballun lea, ahte dákkár ođđa institušuvnnaid vuođđudanjurdagat, mat duojážassii ovddiduvvojit, sáhttet heajudit Suoma vejolašvuođaid oažžut Árktalaš informašuvdnaguovddáža.
Guovddáža vuođđudeapmi lea dehálaš maid álgoálbmogiidda ja sávannai, ahte Suopma vuojulduvalii guovddáža vuođđudeapmái Supmii.
Stáhta bušeahttačoakkámis leat beaggán heajos ságat.
Dieđus lei, ahte sámedikki ruhtadandássi ii loktan.
Fuolastuhtti lea birasministeriijja kansliijahoavda Hannele Pokka almmolašvuhtii addin diehtu das, ahte Meahcceráđđehusa luonddubálvalusain čuhppojuvvo 2 miljovnna euro.
Meahcceráđđehus lea sámedikki dehálaš ovttasbargoguoibmi ja lean fuolas das, mot čuohppan váikkuha Sámi ruovttuguovllu meahccebearráigehččui, álbmotmehciid ja meahcceguovlluid dikšumii ja obanassiige meahcceráđđehuslága § 4 ollahuhttimii.
Kansliijahoavda muitalii bloggastis, ahte čuohppama ággan lea ođasnuvvi energiijabáhka ruhtadeapmi.
Almmatge ággan lea dat, ahte go darfeenergiija vearuhus ii leat loktejuvvon ruhtaministeriija evttohan dássái, de vuollebáza ferte dugŋojuvvot juoga eará sajes.
Nohkavaš jahki lea biodiversiteahttajahki ja lea vásttuheapme čuohppat Meahcceráđđehusa luonddubálvalusaid bušeahta dán dilis ná stuora supmiin.
Biodiversiteahttajahki lea muđuidnai mannan Suomas surgadis heittodit ja endorii.
Nohkavaš jagi áigge birasguovddážat ja biraslohpeeiseválddiid barggut ovttastahttojuvvoje stuora virgelágádusaide, Bállás-Ylläsduoddara álbmotmeahcceguvlui dahkkui vejolažžan hui viiddes turismahuksen ja dál evttohuvvo Meahcceráđđehusa resurssaid čuohppan.
Meahcceráđđehusa luonddubálvalusat lea mávssolaš barggu addi sámiid ruovttuguovllus.
Guovlopolitihkalaš ákkaiguin darfeenergiija vearuhus ii loktejuvvon dávistit darffi duođalaš bázahusaide.
Meahcceráđđehusa ruhtadeamis mearridettiin galggalii váldit vuhtii maiddái guovlopolitihkalaš barggolašvuođa geahččanguovllu.
Selkämeri álbmotviidodaga suodjalanguovllu vuođđudeapmi boahtte jagi lasiha Meahcceráđđehusa luonddubálvalusaid goluid dálážis.
Jos Meahcceráđđehusa luonddubálvalusaid resurssat čuhppoduvvojit ná mearkkašahtti ládje, de lean gal fuolas mot buot Meahcceráđđehusa dálá bálvalusat sáhttet olláhuhttojuvvot.
Sávalin, ahte ruhtadandárbu dugŋojuvvolii omd. nu ahte darfeenergiija vearuhus loktejuvvolii áššái gullevaš dássái.
Plánejin doallat dálveluomu ortniiduvvančoakkáma máŋŋel, muhto orru leame nu ahte dálveluomu doallan manná maŋábeallái sámedikki ja Sajosa rahpama cuoŋománnui.
Odne oassálasten suvdilis gárganeami doaibmagotti čoakkámii.
Áššelisttus lei riikkasis suvdilis gárganeami strategiija ođasteapmi.
Doaibmagotti bargun lea ovddidit suvdilis gárganeami Suomas.
Doaibmagotti čoakkádus lei hárvenaš árvoválddálaš ja dat čájeha, ahte suvdilis gárganeapmi lea Suoma stáhtaráđi barggus hui dehálaš sajis.
Čoakkámii oassálastte presideanta Tarja Halonen, oaiveministtar Jyrki Katainen, olgoministtar Erkki Tuomioja, eanan- ja meahccedoalloministtar Jari Koskinen ja birasministtar Ville Niinistö.
Riikkasis suvdilis gárganeami strategiija ođasteapmi álgá ja ulbmilin lea oažžut ođastuvvot stretegiija gárvvisin nohkavaš jagi áigge.
Ovdal strategiija čuovusin lea leamaš sámiid suvdilis gárganeami strategiija dehege suvdilis gárganeami strategiija válmmaštallan gáibida maid sámedikkis áŋgiris barggu.
Professor Janne Hukkinen vuođuštii čoakkáma fáttáinis ” máilbmi hástala stuora rievdadussii ”, mas son buvttii ovdan suvdilis gárganeami hápmahuvvama čuovvumušaiguin ja earenoamáš buriiguin ovdamearkkaiguin.
Son válddii ságastis ovdan maid álgoálbmotgažaldagaid, mas ledjen hui ilus.
Hukkinen buvttii ságastis ovdamearkan Kanada Yukona oassestáhta politihka.
Davvi-Amerihkás álgoálbmotgažaldagat čovdojuvvojit nu ahte álgoálbmogiidda addojuvvo ruhta ja váldi, muhto davviriikkain duššebeare kulturiešstivren dehe - hálddašeapmi.
Čujuhin iežan kommeantasáhkavuorustan professor Hukkisa sáhkavurrui.
Dadjen, ahte davviriikkain galggalii sirdásit dorvvastit sápmelaččaid eakti iešmearridanriekti.
Riikkaidgaskasaš álgoálbmotpolitihkalaš ságastallamis kulturiešstivren ii adnojuvvo nohkka buorren álgoálbmogiid rivttiid dorvvasteamis eaige ” kulturiešstivremat ” máilmmis jur leatge eará sajes.
Riikkaidgaskasaš soahpamušain dego siviila ja politihkalaš rivttiid oktasašsoahpamušas ja ekonomalaš, sosiála ja politihkalaš rivttiid oktasašsoahpamušas dáhkiduvvojit álbmogiid iešmearridanriekti ja alágoálbmotjulggaštusas álgoálbmogiid iešmearridanriekti.
Dasa lassin bukten kommeanttastan ovdan doarjaga suvdilis gárganeami ođasteami dárbui ja bukten ovdan ahte álgoálbmotgažaldagat galget leat nannosit ovdan suvdilis gárganeami strategiijas ja ahte sámiid suvdilis gárganeapmi galgá leat iežas oassin prográmmas ja dat galgá njađđojuvvot riikkasis prográmmii.
Sámiid suvdilis gárganeami strategiija ii oaččo leat duššebeare bođu suvdilis gárganeami strategiija čuovus, muhto dat galgá eakti vuogi mielde olláhuhttojuvvot ja dat galgá čuvvojuvvot indikáhtoriiguin.
Presideanta muitalii, ahte máilbmi ii leat joksan Rio de Janeiro jagi 1992 julggaštusa ulbmiliid.
Dađi bahábut geafivuohta ja sierraárvosašvuohta lassáneaba ain máilmmis.
Hástalussan boahtá ain leat geafivuođa jávkadeapmi dego maid buvttadeami ja golaheami earáhuhttin suvdilin.
Ekonomiijalassáneapmi ii oaččo dáhpáhuvvat maiguin beare eavttuid mielde, muhto ekonomiijalassáneapmi galgá dáhpáhuvvat suvdilis gárganeami mielde.
Maŋimus áiggiid lea leamaš ollu ovdan NRK Sámi radio doaimmas Neakkela bálgesa badjelmearálaš čoakkán ja mu oassálastin dasa.
Boasttoođas lea luikojuvvon Suoma mediaide.
Nuppe dáfus, imaš guhká almmá mangelágán mediastoarpmaid, lean beassannai leamaš ortniiduvvančoakkáma maŋŋel.
Máhtten dákkár ođasráhkadeami vuorditnai, daningo ortniiduvvančoakkámis muhtin sámedikki áirras uhkidii álggahit mediaspealu jos son ii válljejuvvo sámedikki stivrii.
Iežan NRK:s oažžun dieđu mielde son lea lohpádusas mielde spealus juo álggahan ja lea leamaš aktiivvalaččat oktavuođas doaimmahussii.
NRK:a doaimmahus, dego ovdditnai válgabajis, lea jáhku mielde buresge šláddariid ja solžžaid láidemis.
Wikipedia ii leat dárbahassii buorre gáldu áibbas juohke ođđasii.
Gullen maid sámedikki áirasiin, ahte NRK:a doaimmaheaddji lei čuojahan máŋgga sámediggeáirasii ja jearran kommeanttaid.
Ođđasii beasai juoga man sivas dušše dakkár kommeanta, mas áššemeattáhusaid mielde kritisereje mu.
Dakkár oaivilat, mas mu oainnut ledje ožžon doarjaga, eai ođđasiidda dohkken.
Muhto dát lea NRK:a válljen oaidninvuohki, mas bealahis ođasgaskkusteamis ii leat diehtuge.
Suomas dákkár ođasráhkadeapmi ii livčče journalisttalaš etihkalaš rávvagiid mielde.
Šállošahtti dás lea dieđusge dat, ahte NRK Sámi radio lea viggan botnjat buori ášši ja bostalit.
Neakkela bálgesa stivra lei bovden sámedikki báikki nala daningo sámi boazodoalu sajádaga ovddideapmi gullá sámedikki bargguide.
Sámediggi lea ožžon olu fuolastuvvan oktavuohtaváldimiid maŋimus jagiid guovllu sámi boazodolliin sámi boazodoalu dilis Neakkela bálgesis.
Oktavuohtaváldit ballet, ahte sámi boazodoallu nohká Neakkela bálgesis ja ahte oba boazodoallovuohki rievdá jos bálges ii juhkkojuvvo.
Neakkela bálgesis leat historjjálaččat ja árbevirolaččat sierra guohtoneatnamat láddelaš ja sápmelaš boazodolliide.
Sápmelaččaid guohtoneatnamat leat goit geažos áigge gáržon.
Láddelaš boazodoallit eai leat gudnejahttán árbevirolaš guohtoneanarájiid, muhto sii leat bahkken guhkás boazosámiid guohtoneatnamiidda.
Báikkohagaid boazosápmelaččat, geat leat bealuštan iežaset guohtoneatnamiid, leat uhkiduvvon veahkaválddiin.
Guohtoneatnamat eai guhká gierdda dán dili.
Dilli lea bistán dákkárin juo máŋga jagi iige Neakkela bálges leat bastán dili čoavdit fásta vuogi mielde iežas organain.
Árbevirolaš boazobarggut leat báhcán barggakeahttá go boazosámit leat šaddan geažos áigge guođohit ealuideaset mástanbalu dihte.
Lea čielggas, ahte dálá dilli ii sáhte joatkahuvvat.
Guohtonráfi ii leat, boazosámiid árbevirolaš guohtoneatnamiid seastin ja mudden guohtoneananmolsašuddama vuogádagain lea billahuvvame – ja sápmelaš ja láddelaš boazodolliid gaskavuođat leat heittodat.
Bálgesa osolaččat mearridenai jienasteami maŋŋel, ahte bálges juhkkojuvvo.
Ášši sirdása dán maŋŋel Davviguovllu guovlohálddašanvirgelágádusa gieđahallamii.
Ieš in dieđusge oassálastán jienasteapmái, inge livčče oba bastánge oassálastit go ledjen dilálašvuođas áššedovdi inge bálgesa osolaš, dehege mus eai leat bohccot logus.
Ieš anán bálgesa juohkima buoremus molssaeaktun dorvvastit sámi boazodoalu boahtteáiggi Neakkela bálgesis.
Boazodoalloláhka dahká vejolažžan bálgesa juohkima, muhto juohkin gal gáibida vel dárkilit čilgehusaid ja ášši boahtá sihkkarit maiddái sámedikki gieđahallamii.
Ášši lea munnje earenoamáš dehálaš danin go sámi boazodoalu sajádaga dorvvasteapmi gullá sámedikki bargguide, bálgesa ja bálgesa sámi osolaččat leat dán gáibidan sámedikkis ja ahte bálgesa sámi osolaččaid čielga eanetlohku duođaid doarju bálgesa juohkima.
Dát lei vuosttaš geardi mu áigge go sámediggi bovdejuvvui sámi ruovttuguovllu bálgesa čoakkámii ja mielalis oassálastit čoakkámiidda maiddái boahttevuođas, jos boazosámit dan sávvet.
Sámedikkis lea jeavddalaš ovttasbargovuohki sámi ruovttuguovllu bálgesiid boazoisidiiguin.
Mannan vahku disdaga dollojuvvui sámi parlamentáralaš ráđi stivrra čoakkán Guovdageainnus.
Gieđahalaimet čoakkámis evttohusa sámedikkiid ovttasbarggu buorideamis sámi oahpahusas, dan plánemis ja oahppomateriálabuvttadeamis.
Mearrideimmet sáddet evttohusa riikkasis sámedikkiid gieđahallamii ovdal áššis mearrideami.
Áššelisttu nalde ledje sámedikki ja sámi kulturguovddáš Sajosa rahpandoalut sihke muhtin ovddasteaddji nammadeapmi.
Nammadeimmet davviriikkalaš virgeolmmošbargojovkui ovddasteaddjin láhkaolmmoščálli Aimo Guttorma ja vehádatáššiid ráđđádallangoddái nammaduvvui sámedikki stivrra lahttu Pirita Näkkäläjärvi.
Mannan vahku duorastaga mus lei gudni oassálastit dásseválddi presideantta Sauli Niinistö virgáilávkenseremoniijaide.
Oassálasten maid davviriikkalaš sámi soahpamuša joatkkaráđđádallamiid Suoma sáttagotti čoakkámii sihke rasismma ja utnohisvuođa vuostásaš Eurohpá komisšuvnna guossástallamii Suomas (ECRI) daningo dat háldii gullat sámedikki iežas barggus.
Oassálasten maid sámegielaid ealáskahttinprográmma luobahandilálašvuhtii kultur- ja oahpahusministeriijas.
Dát ja boahtte vahku mannet fas bargomátkkiin.
Ikte sámi parlamentáralaš ráđis lei illu deaivat Roavenjárggas EU:a olgoáššiid gaskavuođain ovddasvástideaddji komissára, komisšuvnna várrepresideantta Catherine Ashtona.
Bukten sáhkavuorustan ovdan sámi boazodoalu sierragažaldagaid sihke earenoamážit evttohusaid buoridit dialoga EU:a ja árktalaš álgoálbmogiiguin.
Mu doallan sáhka gávdno sámedikki ruovttusiidduin čujuhusas www.samediggi.fi/puheet.
Loahppavahku oassálasttán biodiversiteahttabargojoavkku čoakkámii Helssegis.
Áššelisttu nalde lea biodiversiteahttastrategiija ja – doaibmaprográmma ođasteapmi.
Boahtte vahkku álgá davviriikkalaš sámi soahpamuša joatkkaráđđádallamiin.
Dearvvuođagat Helssegis
Soasiheapmi ja eahpeosku Mu eallima ártegeamos ja hirbmadeamos vahkku lea dál bázibázi.
Ferte dadjat, ahte muhtin beaivi lea golihan dego murkku siste ja dovdamušat leat molsašuddan eahpeoskkus hirbmaskenáriijai.
Ledjen gaskavahkko Brysselis hui beroštahtti ja dehálaš semináras árktasa guovllu boahtteáiggis.
Ožžon dohko gaskan seminára dieđu, ahte sámedikkis bivdet dakkaviđe ja čuovvovaš beaivái cealkámuša sápmelašmeroštallamis vel okte vuođđoláhkaválljagoddái ja šiehtadallama vuođđoláhkaválljagotti ságadoalli Johannes Koskisiin ja vuoigatavuohtaministtar Anna-Maja Henrikssoniin.
Linnját ledje dollabáhkasin Supmii ja riemaimet bargui.
Sámedikki cealkámuš gávdno sámedikki ruovttusiidduin, dego buot váljagottiide addojun cealkámušat.
Hoahppogohččumiin sámedikki ságadoallit šiehtadalle duorastaga sihke vuođđoláhkaváljagotti ságadolliin ja vuoigatvuohtaministariin.
Lean čuvvon váljagotti bargama stuora ipmašiin, ahte ii sáhte leat duohta.
Evttohusat sápmelašmeroštallamin leat gessojuvvon dego háhtas almmá mange logihkaid haga.
Vuođđolágain dás ii leat mihkkege dahkamušaid.
Vuođđoláhkaváljagoddi lea čájehan dan, ahte dat lea váikkuhusaide mieđis bellodatpolitihkalaš váljagoddi, mii dulko vuođđolága ja riikkaidgaskasaš geatnegasvuođaid iešguđege ovddasteaddji bellodatpolitihkalaš čalbmelásiid čađa.
Duivi, moivi ja ruivi dahan dákkár doaimmas šaddá.
Das fuolakeahttá Lappi riikkabeaiveovddasteddjiid joatkkabadji lea geahččaluvvon sihkkarastojuvvot vuođđoláhkaváljagotti árvvas veahki rájes.
Juos ja vaikko guđegelágán bealit leat gullojuvvon, muhto Suoma vuođđolága ja riikkaidgaskasaš vuoigatvuođa áššedovdit leat guđđojuvvon gulakeahttá earret muhtin čálalaš gullama.
Váljagotti barggu leat domineren šláddarat ja šolžžat, lappilaš riikkabeaiveolbmuid oainnut, bellodatpolitihkka ja áššedovdameahttunvuohta.
Mun lean massán jáhku vuođđoláhkaváljagotti návccaide deavdit dasa ásahuvvon bargguid.
Vuođđoláhkaváljagoddi lea smirezastán ja millen ovdánkeahttá sámediggelága čakčamánu loahpa rájes badjel vihtta mánu.
Ja buot dán buđaldallama, cealkámuščolluma ja buot vejolaš beroštuvvan beliid gullama maŋŋel váljagoddi lea mearridan evttohit sápmelašmeroštallama doallama dego dat lea dálá lágas.
Go geahččá váljagottiid cealkámušaid ja smiehttamušaid sápmelašláhkafidnuin, de lea čielggas ahte váldoráđđehusbellodagat leat beahttán sápmelaččaid ja stáhtaráđi.
Váldoráđđehusbellodagat leat beahttán maid vuoigatvuohtaministeriija ja visot dan bargan barggu.
Dán áššis ii sáhte eará ládje oaivvildit.
Suoma dilli sulástahttá morašlaš vuogi mielde Ruošša dili.
Ruoššas stáhta lea lonuhan álgoálbmogiid ovddastan organisašuvnnaid ovddasteddjiid stáhtii miehtemielalaš olbmuide.
Suopma lea bargame seamma ládje.
Suoma stáhta lea molsume sápmelaččaid ja sámedikki Suoma stáhtii miehtemielalaš olbmuide ja juobe lága vuođul.
Suoma stáhta mearrida geat leat sápmelaččat sámi servoša oainnu vuostá.
Muhtin válgabajis sámediggi sáhttá buhttejuvvot ollásit ovddasteddjiiguin, geain ii leat oktavuohta sámegillii ja sámi kultuvrii, muhto lea gal morašlaš beakkán “ lappalašvearrogoarta ”.
Suopma lea manname maŋás 1900-logu álggu assimilašuvdnapolitihka áigodahkii.
Buot mielaheamos ja jierpmivuostáseamoš dilli lea dat, ahte oba sámediggelága ođasnuhttin vulgii das, ahte sápmelašmeroštallan galgá rievdaduvvot, ja das ii leatge mihkkege mearkkašumiid.
Dál vuođđoláhkaváljagoddi lea buot viisodagastis evttohan sápmelašmeroštallama bisuheami ovddešlágánin ja viiddidan lága ákkastallanoasis dan ovddežis nu, ahte joavkoidentifikašuvnnas ii leat mihkkege mearkkašumiid ja Alimus hálddahusrievtti jagi 2011 dulkongeavat lea rievttes vuohki dulkot, gii lea sápmelaš.
Váljagotti evttohan nuppástusat lea ollásii vuostá Suoma oažžun riikkaidgaskasaš olmmošriektesoahpamušaid gohcinorgánaid ávžžuhusaid ja olmmošriekte-geatnegasvuođaid ja vel Suoma riikkaidgaskasaš servošii addin lohpádusaidis.
Dát vuođđoláhkaváljagoddi guođđá duođaidge luottaidis historjái olmmoš- ja álgoálbmotrivttiid dáfus.
Sámedikkis ii leat vuođđoláhkaváljagoddái mihkkege mearkkašumiid.
Sámediggi lea dasa muhtin kuriositeahtta, mainna sáhttá sihkkut láhtti.
Visot dat bargu, maid sámediggi ja vuoigatvuohta-ministeriija leaba huksen dán riikkabeaiveáigodaga áigge lea duššaduvvon.
Sápmelaččat leat sakkarat dájuhuvvon.
Mii bákkuhuvuimet dohkkehit ILO 169-soahpamuša ratifiserema ja dan čilgehusa, vai sámediggeláhka ja sápmelašmeroštallan sáhtii ođasnuhttojuvvot.
Dál sámediggeláhka sápmelašmeroštallan ii rievdaduvvo.
ILO 169-soahpamuša ratifiseremiin ii leat šat sámedikki doarjja.
Vai ILO-soahpamuša dáfus lea dohkálaš, de Suoma lága sápmelašmeroštallan ferte leat sápmelaččaid iežaset dohkkeheami mielde.
Soahpamuša gohcinorgánat bohtet giddet fuomášumi dasa, mot Suoma lágat meroštallet álgoálbmoga, mii boahtá oktasašsoahpamuša suoji ollái.
Jos dán olis vuhttolii, ahte Suopma lea čatnasan soahpamuššii dakkár sápmelašmeroštallama vuođul, man sápmelaččat ieža eai dohkket, de dat livččii gierdameahttun dilli.
Artihkkala 1 mielde sámedikki oaidnu lea, ahte soahpamuš guoská buot osiin Suomas dušše álgoálbmot sápmelaččaid ja ahte jos Suopma čatnašuvvá ILO 169-soahpamuššii, de sápmelašmeroštallan ferte leat dakkár, man sámediggi dohkkeha.
Dál Suoma stáhta lea vuođđoláhkaváljagotti duddjon gierdameahttun dilis sámi láhkafidnuid olis.
Háliidan giitit buot sápmelaččaid, olmmošriekteaktivisttaid, dieđaservoša ovddasteddjiid ja sámi servviid, mat leat doarjalan sámediggelága ja earenoamážit dan sápmelašmeroštallama ođasnuhttima beales ja leat bargan sápmelaččaid buoret boahtteáiggi ovdii.
Din bargu lea leamaš dehálaš ja lean čeavlái das, ahte sámi álbmot lea leamaš ovttamielalaš sámediggelága ođasnuhttimis.
Giittán din doarjagisttádet ja barggusteattet buot váimmuinan.
Lea earenoamáš dehálaš, ahte go ášši lea leamaš nu dehálaš sápmelaččaide, nu sápmelaččat leat ožžon jođánit, rievttes ja luohtehahtti dieđu riikkabeivviid doaimmain sáme- ja suomagillii Yle Sámi sierra forumain.
Sámegielalaš bealakeahtes media lea duođaid divrras ja dehálaš ášši sápmelaččaide.
Lea čielggas, ahte jos váldomedia doaimmaheddjiid áššedovdamuš sápmelaččain ja sámi kultuvrras lea heittot, de dat váikkuha ođđasiid šládjii ja maiddái ođđasiidda sirdojuvvon doaladupmin, man lea álki vuohttit.
Mii sápmelaččat orrut leame nu medias go váldegotti politihkas buohkaid negatiiva fuomášumi čuozáhahkan máŋgganai ládje.
Joatkit šiehtadallamiid riikkabeivviid ja vuoigatvuohtaministeriija guvlui mot áššis ovdánuvvo.
Spábbá lea dál vuoigatvuohtaministeriijas ja stáhtaráđis ja vuosttažettiin oaiveministtar Stubbis, gii olgoministariin doaimmadettiin deattuhii hui vuoimmálaččat álgoálbmogiid rivttiid.
Dál son orru ollásit vajálduhttán sápmelaččaid.
Lean bivdán máŋgii deaivvadeami oaiveministariin, muhto su kabineahtta ii leat oba vástidange oktavuohtaváldinbivdagiidda.
Manan ihttin mánnodaga fas Helssegii.
Ođasnuhtán bloggačállosa dakkaviđe go áššis leat muitalanládje ođđa dieđut.
Sámediggeválggaide Sámediggeválggaid evttohasásaheapmi nogai mannan bearjadaga ja 40 evttohasa vulget válggaide.
Go ledjen geasi áigge ášši suokkardan iežan bearrašiin ja doarjaleddjiiguin, de mearridin vel álgit evttohassan sámediggeválggaide.
Dát mearrádus ii lean eisige álki. Dát nohkavaš sámediggebadji ii leat gullan álkimušaide, muhto nuppe dáfus buot mediarigearas fuolakeahttá badji lea buktán hui olu bohtosiid.
Boahtte sámedikkis lea stuora ovddasvástádus atnit ávvira das, ahte ráđđehusprográmma girjemat olláhuvvet ja hálidan maid iežan bakte leat atnime ávvira das, ahte girjemat dahkkojit duohtan – jos jienasteaddjit dan hálidit.
Boahtte válggat leat hui dehálaččat ja válggat bohtet mearridit ođastuvvago sámediggi ja gárganago sámi kulturiešstivren ja politihkalaš kultuvra.
Go vulgen njeallje jagi dás ovdal evttohassan, de vudjen válggain sámedikki barggu demokratiserema.
Dađi bahábut dat ii lihkostuvvan, vaikko sámedikki stivra leanai geahččalan ođasnuhttit bargoortnega demokráhtalaččabun ja dakko bakte sámedikki barggu áhpaseabbon.
Dálá sámedikki olmmošlaš gaskavuođat eai dahkan vejolažžan oažžut rievdadanevttohussii dárbahassii stuora doarjaga.
Evttohus gávdno gal ain ja earenoamážit dál go ráđđehusprográmma doarju sámi kulturiešstivrema, de galgá geahčadit maid sámedikki bargomálle kritihkalaččat ja ođastit sámedikki dávistit ođđa hástalusaid.
Dii beassabehtet válljet 40 evttohasas daid olbmuid, geat buoremusat ovddidit sápmelaččaid rivttiid ja ovttasbarget demokráhtalaččat sápmelaččaid sajádaga buorideami várás.
Vai ráđđehusprográmma sámi girjemat olláhuvvet, de dat gáibida ođđa jurddahanmálle maiddái sámedikkis.
Dálá sámedikki baji leat steampilastán olggosvázzileapmi dievasčoakkámis; stivrra birra dahkkon váidimat, mat eai leat mannan čađa ja olbmuid bostaleapmi mediaid bakte.
Olggosguvlui lea boahtán govva sámi álbmogis, mii riidala geažos áigge, vaikko nuppe dáfus sámedikki eanetlohku lea leamaš álohii oalle ovttamielalaš politihkalaš áššiin.
Medias lea gal maid leamaš iežas rolla sámedikki heajos olgguldas gova šaddamis.
Dákkár sámi politihkka ferte nohkat ja ferte sirdásuvvot áššeguovdásaš parlamentáralaš digaštallamii.
Sierramielalašvuođat gullet politihkkii – politihkkihan lea oktasaš áššiid dikšun ja dasa gullá kompromissaid gávdnan.
Evttohasat galget maid máhttit mediadáidduid.
Juohke sámediggeláhtu ovddasvástádussan lea maid dat makkár lea sámedikki olgguldas govva.
Ráđđehusprográmma sámi girjemiidda leat olu vuostálastit dego leat geasset medias lohkan.
Lea dehálaš, ahte sápmelaččat leat ovttasráđiid bargame ráđđehusprográmma girjemiid olláhuhttima várás ja nu ahte eat atte sápmelaččaid vuoigatvuođaid vuostálastiide lasi vearjjuid vuostálastit sápmelaččaid sajádaga buorideami.
Vaši dovddaheapmi ja čájeheapmi lea hui mihtilmas dalle go lea ruđalaččat ja muđuid heajos áigi.
Dakkár veahádagaid, main eai leat vuoigatvuođat, lea hui álki steampilastit ja dahkat sivalažžan.
Sisafárrejeaddjit sivahuvvojit nu ahte sii dolvot suopmelaččaid bargosajiid dehe sii ellet sosiálaoajuin.
Maiddái sámegielalaš bálvalusat adnojuvvojit duššás ruhtamannun.
Sihke ruoŧa- ja sámegielatmánát šaddet gullat, ahte Suomas galgá hupmat suomagiela.
Vaššeságat sierralágán veahádagaid guovdu leat leamaš goitge steampilastán ja leamaš ovdan sierra Davviriikkaid parlameantaválggaid válgakámpannjain.
Vaikko Norgga tragihkalaš dáhpáhusaid dahkki lei vuoŋŋalaččat buohcci olmmoš, de morašdagu olis lea ikton man dábálaččat ravddamus lihkadusaid ovddasteddjiid vaššeságat leat Interneahtta-siidduin.
Interneahtta-ságastallamat orro maŋimus ságaid čuovggas biebman Breivika jurddamáilmmi ja vuoiŋŋalaš buozanvuođa.
Maiddái Suomas dat leat hui dábálaččat ja nu ilgadat, ságastallamat leat omd. hommaforuma ja suomi24 neahttaságastallamiin.
Vaššeságastallan ii goitge noga dušše internehttii.
Go sámi kulturiešstivrenláhka bođii 1990-logu beallemuttos riikkabeivviid gieđahallamii, de dalle maid sápmelaččaid vuostálasti lihkadus lei álššaid nalde.
Máŋgasis lea várra rájus lappalaš- ja árbevierrosearvvi doaimmahan ja almmolaččat viiddidan Kiisa-bláđđi, man vaššeságat sápmelaččaid guovdu leat nu heahpatmeahttumat ja ilgadat, ahte dat eai gal gávdno nu ilgadin Suoma lagašhistorjjás.
Namuhuvvon searvi vuostálasttii buot vejolaš vugiid mielde sápmelaččaid vuoigatvuođaid ovddideami, dat mobiliserii miellačájáhusaid riikkabeivviid rahpáid nala, Sámi guovllu aviissaid lohkkiidčállosiin ledje dievva sápmelaččaid vuostálasti čállosat ja sápmelaččaid vuoigatvuođaid ovddideaddjit uhkiduvvoje.
Propagánda lei nu ábas, ahte das leat leamaš šattut gitta dáidda beivviide.
Soađi muosáhan olbmuide dákkár ságastallan lea sihkkarit hui bávččagahtti.
Sápmelaččat leat dáistalan Suoma stáhta beales nuppi máimmisoađis ja soađi hávit vuhttojit velnai suopmelaš servodagas.
Dát čuoččuhusat ellet iežaset eallima neahtas ja aviissaid lohkkiidčállosiin jaa lappalaš- ja árbevierrosearvvi doaimmas eaige matge sámedikki linnjemat dehe dutkanbohtosat dán joavkku oainnuid rievdat.
Dát mearrediđolaš propaganda lea buktán bohtosa dan dáfus, ahte buot Lappi riikkabeivve lahtut ja mearkkašahtti oassi guovddáš servodatlaš váikkuheddjiin ja suohkanhoavddain earenoamážit Sámi ruovttuguovllus leat leŋgejuvvon vuostálastit sámiid vuoigatvuođaid buorideami ILO 169-soahpamuša gáibidan dássái.
Stáhta diŋgui juobe Oulu ja Lappi universiteahttadutkamušaid, maid dárkkuhussan lei duođaštit vuođuheapmin sápmelaččaid eanan- ja čáhcevuoigatvuođaid.
Dutkanbohtosat ledje vuorddehahttivuođa mielde duššit.
Ráđđehusprográmma sámi girjemat leat fas mobiliseren jearaldatvuloš lihkadusa.
Seamma lappalaš- ja árbevierrosearvvi olbmot dego 1990-logusnai leat bajideame sámi guovdu vaššeságaid ja propagándda báru.
Dát ságastallamat geardduhit seamma ageandda.
Boahtte sámedikki lahtut galget leat gievrrat ja eaige galgga sparggehit go ovddidit sámiid vuoigatvuođaid vaikko unna muhto rigearas vaššelihkadusat viggetnai deaddit.
Sámiid ruovttuguovlu lea unni ja máŋggat evttohasat sáhttet leat maid mielde suohkanpolitihkas aktiivvalaččat.
Suohkanat leat aŋkke dán rádjái čállán stáhta guvlui dávjá, ahte ILO 169-soahpamuš ii galgga ratifiserejuvvot.
Suohkaniin lea maid lávvamonopola ja dát lea lea dávjá dagahan váttisvuođaid sámiid riektesajádaga dáfus.
Mun sávan, ahte jienasteaddjit gáibidit evttohasaineaset maid politihkalaš máhtu – iežaset oainnuid ákkastallama ja bealušteami áššálaččat sámi álbmoga beroštumiid jurddahaladettiin ja nu ahte eai mana persovnnalašvuođaide.
Sápmelaččat leat álohii čađa historjjá bastán soahpan gaskaneaset dehálaš áššiineaset.
Siidavuogádaga olis leat soabuvvon riiddut ja lea adnojuvvon ávvir das, ahte buohkain lea leamaš vejolašvuohta oažžut ealáhusa ja bargat iežaset kultuvrra mielde.
Buorit jienasteaddjit, din jienat leat divrasat – ja lea dehálaš, ahte oažžubehtet iežaideattet jienaide vástaga ja diehtibehtet makkár politihka iežaideattet ovddasteaddji vuodjá.
Seamma sávan sámi medias – kritihkalaš áššedovdi gažaldagaid ja buriid válgadigaštallamiid.
Mun ráhkadan iežan válgaprográmma, ruovttusiidduid ja doallagoađán maid sierra válgablogga.
Válggaid in kommentere dán bloggastan muđuid go nu ahte galgabehtet muitit jienasti, válljejehket buori evttohasa, gean politihkalaš linnjá ja barggu atnibehtet buoremussan.
Mu geasseluomu maŋimus vahkku álgá mánnodaga.
Borgemánu gaskkamuttus álget juo čavčča vuosttaš čoakkámat.
15.8. buvtátán sámedikki dearvvahusa Roavenjárggas ordnejuvvon meahcceláhka 20-jagi seminárii ja dan maŋŋel vuolggán dakkaviđe Anárii birasministeriija, meahcceráđđehusa, Lappi Ely-guovddáža, sámedikki ja nuortalaččaid siidasobbara oktasaš čánusjoavkodeaivvadeapmái, ng. luonddusuodjalangearregiidda.
Válljágoddái mu guođđin muittuhančála gávdno sámedikki ruovttusiidduin reivvet ja muittuhančállagat – gaskabláđi olis.
Gullandilálašvuođas čielggai, ahte láhkarievdadus almmatge ovdána dakkáražžan ja Bállásis boahtá ovdadáhpáhus mot luonddusuodjalanláhka sáhttá rievdaduvvot priváhta fitnodaga dárbbuid dihte.
Stivra dohkkehii guhká sámedikkis cealkinládje leamaš ja vuđolaččat válmmaštallojuvvon cealkámuša sámi gávtti geavaheamis veahádatáittardeaddjái.
Cealkámuša válmmaštallamis lea gullojuvvon sámi duodjáriid organisašuvnna, Sámi Duoji oaidnu.
Soahpamuš ee. suodjala árbevirolaš dieđu ja duodjemáhtu.
Dasa lassin stivra dagai álgaga oahpahus- ja vuoigatvuohtaministeriijai sihke Helssega gávpogii sámiid sajádaga buorideami várás daidda sápmelaččaide, geat orrot sámi ruovttuguovllu olggobealde (álgga gávdno www-siidduin álgagat-ossodagas).
Čoakkáma maŋŋel báhcen dálvelupmui.
SPR:a stivrra áššelistu lei guhkki ja viiddis.
Hohpolaččamuš áššin lei ON:a álgoálbmotáššiid sierraraporterejeaddji James Anaya guossástallama prográmma válmmaštallan ja ráđi aitosaš čoakkáma válmmaštallan, mii dollojuvvo cuoŋománu Roavenjárggas.
Dien čoakkámis SPR:a jođihanovddasvástádus sirdása Suoma sámediggái.
SPR:a stivra mearridii, ahte vuosttaš sierraráporterejeaddji guossástallama prográmmabeaivi lea oaivvilduvvon SPR:ái sámipolitihkalaš áššiid ovdan buktimii.
Nuppi beaivve fas buot sámi servviide addojuvvo vejolašvuohta buktit oainnuideaset sierraraporterejeaddji Anayai.
Čoakkán mearridii, ahte cuoŋománu SPR:a dievasčoakkámii buktojuvvo oanehis ja čohkkejuvvon dálkkádatrievdama strategiijaáššebábir ja dán áššegirjji válmmaštallet sámedikkiid virgeolbmot ja Ruošša sámi servviid ovddasteaddjit.
Dát lea hohpolaš danin, vai golmma riikka sámedikkit sáhttet ovddidit oktasaš evttohusaid iežaset stáhta delegašuvnnain loahppajagi Mexico dálkkádatráđđádallamiid várás.
Giđđat álggahuvvo bargu maiddái viiddit dálkkádatpolitihkalaš prográmma ráhkadeapmi.
Livččen sávvan ahte juo dál giđđat livččiimet sáhttán dohkkehit SPR:s viiddes dálkkádatpolitihkalaš prográmma, muhto diehttelas golmma riikka álbmotválljenorgánaid ášševálmmaštallan ii sáhte leat beare jođán prográmmapolitihkalaš gažaldagain.
Šállošahtti lea maid dat, ahte SPR:s guhká válmmaštallojuvvon oktasaš sámi giellaovttasbarggu ođđasitorganiseren ii ovdánan.
Sámi giellaovttasbargu lea válmmaštallojuvvon Suoma sámedikki jođihemiin ovttas Ruoŧa ja Norgga sámedikkiiguin nu ahte sámi giellaovttasbarggu ođđasitorganiseren válmmaštallojuvvolii InterregSápmi-ovdaprošeaktan.
Golmma riikka sámedikkiid virgeolmmošdásis dohkkehuvvon ja Suoma sámedikki ovdanbuktin evttohus guđđojuvvui vel joatkkačielggademiid várás.
SPR:a stivrra čoakkán maid mearridii mu evttohusa mielde, ahte boahttevaš rájiid rasttildeaddji oktasaš sámi áššiin našuvnnalaš sámedikkit eai sáhte dahkat dakkár mearrádusaid, mat váikkuhit nuppi riikka sámedikkiide, gieđahalakeahttá ášši vuohččan SPR:s.
Čoakkámis mearriduvvui, ahte davviriikkalaš sámi soahpamuša joatkkaráđđádallamiin sámedikkit šihttet oktasaččat ráđđádallamiid ulbmiliin SPR:s.
Mearrádus lei buorre ja dat deattuha SPR:a rolla sámiid oktasaš parlamentáralaš orgánan ja eastá ahkidis diliid, main nuppi riikka sámediggi dahká mearrádusaid, mat váikkuhit nuppi riikka sámedikki sajádahkii biehtadahkes vuogi mielde.
Mu luopmu nohká dán vahku gaskavahkko ja duorastaga dollojuvvo sámedikki dievasčoakkán ja maŋit beaivve sámi kulturguovddáža čanusjoavkoráđđádallan.
Dievasčoakkámis gieđahallojuvvo ee. dán jagi bušeahtta ja sámedikki muitalus diimmá doaimmas.
Mávssolaččamus ja vuosttaš áššin lea nuoraidráđi vuođđudeapmi sámedikki ollái.
Nuoraidráđi málle lea válmmaštallan sámi nuorain čohkkejuvvon ovdaprošeakta ja ráđi struktuvrras lea ráđđádallojuvvon oahpahusministeriija ja vuoigatvuohtaministeriija gaskka, vai ráđđi deavdá sámediggelága ja oahpahusministeriija ruhtadeami geatnegasvuođaid.
Ovddit bloggastan čállen Näkkela bálgesa guohtondilis.
Dilli lea divvojuvvon bálgesa siskkáldas čovdosiiguin hui jođánit ja látti boazodoallit sirde bohccuideaset eret sámiid guohtoneatnamiin iežaset guohtoneatnamiidda ja guohtonráfi máhcai.
Lean duhtavaš dili jođánis čovdosii ja dasa, ahte boazosápmelaččaid bargama eavttut sihkkarastojuvvojit.
Luopmodearvvuođaiguin, Juvvá Lemet
Geahčastat boahtte jagi stáhtabušehttii
Sámedikki stivra čoahkkanii disdaga telefunčoakkámii gieđahallat hohpolaš áššiid.
Stuorimus ja deháleamos áššeollisvuohta lei badjelaš 10 jagi válmmaštallojuvvon, suokkarduvvon ja ságastallojuvvon sámi giellaovttasbarggu ođđasitorganiseren.
Lean iešnai ášši guorahallan vuohččan ášševálmmaštalli virgeolmmožin, sámediggeáirasin ja dál sámedikki ságadoallin ja SPR:a áirasin.
Suoma, Ruoŧa ja Norgga sámedikkit leat ožžon ruhtadeami sámi giellaovttasbarggu ođđasitorganiserema várás InterregSámi-ruhtarájus.
Stivra mearridii, ahte Suoma sámediggi ii dán muttos sáhte álggahit giellaovttasbargofidnu iežas oasi mielde.
Fidnu váldoovddasvástádus ja hálddahusovddasvástádusnai lea Suoma sámedikkis.
Ulbmilin lei álggahit fidnu čakčamánu álggu rájes ja Suoma sámediggi lei mu geasseluomu áigge ohcan juo bargi fidnui, muhto dál dat goit ii sáhte devdojuvvot.
Sámi parlamentáralaš ráđi stivra lei seamma ládje dahkan mearrádusaid, maidda Suoma sámedikki ii sáhte čatnasit ruđalaš dili ja min sámediggelága geažil.
Stivra mearridii čielggadit juridihkalaš ja ruđalaš eavttuid álggahit namuhuvvon Interreg-fidnu boahtte jagi álggu rájes.
Šállošahtti lea dieđusge dat, ahte giellaovttasbargofidnu álggaheapmi maŋŋona vuot, muhto sámedikkis eai lean eará vejolašvuođat.
Jos fidnu livččii álggahuvvon čakčamánu álggu rájes, sámediggái livččii šaddan ruđalaš kássaroasu sisa ja stivra ii dieđusge sáhttán diktit dan dáhpáhuvvat.
Interreg-ruhtadeapmi máksojuvvo maŋálgihtii s. 7-8 mánu maŋŋel, olláhuvvan goluid mielde.
Fidnu álggaheapmi čakčamánu álggu rájes livččii borran dán jagi doaibmamearreruđa hui jođánit máŋggaide mánuide ovddos ja bidjan vára vuollái nu ovdduidgoziheami go maid aitosaš bargui várrejuvvon mearreruđa anu.
Stivra geatnegahtii hálddahusa ohcat čavčča áigge ruhtadanvuogi, mii dagalii vejolažžan fidnu álggaheami almmá sámedikki kássaroasu.
Fidnu aitosaš sisdoallu ja ja olláhuhttin gáibida vel dárkkisteami, vai láhka ja bargoortnet, mat stivreba Suoma sámedikki, šaddába váldojuvvot vuhtii fidnus.
Dál fidnu ii dakkáražžan buvttále lassiresurssaid Ruošša sámegielaid doarjumii.
Duohtavuohtahan lea, ahte dathan dárbbahit sámegielain buot eanemus doarjaga.
Sámediggi deaivvadii ikte ealáhusministtar Jyri Häkämiehiin.
Sámedikki stivra lea álgojagi čállán sierra ministeriijaide ruvkelága olláhuhttimis ja sámedikki resurseremis ruvkelága olláhuhttima olis.
Deaivvadeapmi ministariin lei hui attolaš ja ávkkálaš.
Ministtar ipmirdii dárbbu addit sámediggái lassiresurssaid ruvkelága sámediggái buktin geatnegasvuođaid deavdima várás.
Ruhtaministeriija (RM) dego maid sierra ministeriijat leat ilmmuhan iežaset evttohusaid boahtte jagi stáhtabušeahttan.
Sámediggi lea ráđđádallan iežas bušeahtas vuoigatvuohtaministeriijain ja birasministeriijain dego maid dál bargo- ja ealáhusministeriijain.
Sámediggi lea ožžon doarjaga birasáššiid válmmaštalli virggi vuođđudeapmái buot namuhuvvon ministeriijain.
Vuoigatvuohtaministeriija evttohanai bajideami sámedikki aitosaš bargui várrejuvvon ruhtadeapmái ja ilmmuha iežas ráhkkanit sámegielaid ealáskahttinprográmma olláhuhttimii iežas doaibmasuorggis.
Ministeriija evttoha 100 000 euro lassiruhtadeami birasáššiid válmmaštalli virgái ja 14 000 euro sámedikki bargiid bálkkáid dárkkisteapmái.
Ruhtaministeriija bušeahttaevttohusas evttohuvvo boahtte jahkái sámedikki aitosaš doibmii várrejuvvot 1 636 000 euro.
RM:a bušeahttaevttohus sámedikki bušeahttan lea 64 000 euro unnit go vuoigatvuohtaministeriija bušeahttaevttohus.
Jáhkán, ahte min ráđđádallamat buktet bohtosa ja sámediggái boahtá boahtte jagi lassiruhta ruvke- ja birasáššiide ja sáhttit vuođđudit ođđa virggi.
Oahpahus- ja kulturministeriija bušeahttaevttohus dego maid ruhtaministeriija dan doaibmaministeriija nannen evttohus boahtte jagi bušeahttan lea muhtin muddui fuolastuhtti.
Dát lea hui fuolastuhtti, daningo prográmma olláhuhttimii lea čatnasuvvon ráđđehusprográmmadásis ja váldoovddasvástádus prográmma olláhuhttimis lea OKM:s.
Oahpahus- ja kulturministeriija ceggen bargojoavkku evttohus, man ságadoallin doaimmai OKM:a virgeolmmoš Mikko Cortés Téllez, dagai evttohusaid, main leat váikkuhusat boahtte jagi stáhtabušehttii.
Bargojoavku evttohii smiehttamušastis giella- ja kulturbesiid ruhtadeami bajideami 700 000 euroi jagis.
Dasa lassin bargojoavku evttoha dađistaga bajideami sihke sámi kulturmearreruhtii ja sámegielalaš oahppomateriálabuvttadeapmái.
Dasa lassin bargojoavku evttoha vihtta sierra čielggadanfidnu, mat galggale gearggahuvvot boahtte bušeahttajagi áigge.
Várrugasat árvvoštaladettiin bargojoavkku dahkan evttohusaid olláhuhttin gáibidivččii sulaid 1,5 miljovnna euro ruhtadanbidjosa boahtte jagi bušeahtas.
Lean bivdán sámedikki lávdegottiid ja ráđiid árvvoštallat prográmma čađaheami resursagáibádusaid.
Prográmma válmmaštalli bargojoavkkus leamaš sámedikki ovddasteaddji evttohii álgojagi, ahte bargojoavkku bargoáigi jotkojuvvolii, vai bargojoavkku evttohusaid bušeahttaváikkuhusat háhppehuvvole árvvoštallojuvvot.
OKM ii čielgasitge vuoruhan prográmma olláhuhttima, vaikka dasa gullá ovttačilggolaččat ollislaš ovddasvástádus prográmma olláhuhttimis.
Sámegielaid ealaskahttinprográmma gárváneami maŋŋoneapmi ii leat goitge eastán Suoma atnit ávkin giellaealaskahttinprográmma riikkaidgaskasaš arenain.
Suopma lea áhcagahttán giellaealáskahttinprográmmain álgogease álgoálbmogiid bissovaš foruma čoakkámis New Yorkkas ja earenoamážit Geneves ON:a olmmošriekteráđi čoakkámis, mas Suoma olmmošriektedilli lei mearreáigegeahčadeami vuollásažžan.
Dalle Suopma ilmmuhii, ahte giellaealaskahttinprográmma livččii juo dohkkehuvvon.
Sámi mánáid giella- ja kulturbesiid ruhtadilli orru seailume buore muddui boahtte jagi bušeahtas.
OKM evttoha mearreruđa seailuma guovtti jagi sirddamearreruhtan, dehege ruhtadeapmi galggalii adnojuvvot guovtti bušeahttajagi áigge (okt.
700 000 euro) ja OKM:a bušeahttaevttohusa mielde ruhtadeapmi boađálii fásta vuođu nala.
RM:a evttohusas giellabeasseruhta čuhppojuvvo 50 000 euroin ja dan mielde boahtte jahkái giellabeasseruhta livččii dušše 300 000 euro.
Duođalaš dárbu giella- ja kulturbeassedoibmii lea dáláš ruhtadandárbbu stuorit ja juos RM:a bušeahttaevttohus olláhuvvá, de sámegiela ealaskahttin ja seammas maid sámegielaid ealaskahttinprográmma olláhuvvan hedjona.
OKM lei álgoálggus evttohan bargui 140 000 euro, muhto man RM lea iežas evttohusas unnidan 124 000 euroi.
Sámediggi lea jagi 2010 dahkan álgaga dalá kultur- ja faláštallanministtar Stefan Wallinii soahpamuša ratifiserema várás.
Seminára signála lei hui čielggas: soahpamuš galgá ratifiserejuvvot.
Sámediggi lea maid ráđđádallan áššis ministeriijain ja ráđđádallamat orrot dál buktán bohtosa.
Mearkkat leat čielgasat, soahpamuš ratifiserejuvvo hui jođánit, mii lea duođaid stuora ovdánanlávki.
Jáhkánnai, ahte namuhuvvon mearreruđas oassi sáhttá kanaliserejuvvot immateriála sámi kulturárbbi doarjumii, daningo álgoálbmogiid kulturvuoigatvuođat ja árbevirolaš diehtu leat váldojuvvon vuhtii soahpamušas.
Soahpamuš geatnegahttá stáhta riepmat doaimmaide immateriála kulturárbbi suodjaleami várás.
Soahpamuša mielde immateriála kulturárbi albmana ee. čuovvovaš áššiin: njálmmálaš árbevierru ja albmaneamit, luonddudiehtu ja geavadat ja árbevirolaš duodjemáhttu.
Sámegielalaš sosiála- ja dearvvašvuohtabálvalusaide várrejuvvon mearreruhtii ii leat bušeahttaevttohusa mielde boahtime guhká vurdojun bajideapmi.
OKM ja SDM evttoheaba, ahte 600 000 euro mearreruđas 120 000 kanaliserejuvvo OKM:a ja sámedikki bakte sámiid ruovttuguovllu suohkaniidda sámegielalaš beaivedivššu ordnema várás.
Áššeollisvuohta lea bárrásiin sámedikkis cealkinládje.
Ovdal boahtte jagi bušeahta loahpalaš dohkkeheami riikkabeivviin čađahuvvojit politihkalaš dásis vel máŋggat ráđđádallamat ja fággádallamat.
Daidda galgá maid sámediggi iežas beales ráhkkanit.
Mus lea vel jahkeluopmu doalakeahttá ja dán mánu čakčaluvvagoahtima mielde doalan dan go bargodilli addá fal dasa vejolašvuođa.
Eanodaga suohkanis ja suohkanhoavdda rollas
Mun lean leamaš dán vahku suoma-ugralaš álbmogiid máilmmikongreassas.
Muitalan kongreassa dovdamušain čuovvovaš bloggastan.
Eanodaga ođđa suohkanhoavda Mikko Kärnä, gii lea dieđihišgoahtán iežas dadjamiin ja addin cealkámušain hui áhpasit, čájehii ohpit, ahte Eanodaga suohkanhoavda ii leat sápmelaččaid ustit, muhto suopmelaččaid ja sápmelaččaid vuoigatvuođaid vuostálastiid beroštumiid vuoddji.
Suohkanhoavda lei sádden dieđáhusa iežas namas 6.9.2012, mas son cuiggodii Davvi-Sámi luondduriggodatplána dan sápmelašmiehtemielalašvuođas ja lei vel bidjan diehtun cealkámušhápmosa oba álbmoga oidnosii.
Eanodaga suohkanstivra gieđahallá suohkanhoavdda cealkámušhápmosa čoakkámisttis 13.9., dehege suohkanhoavda mediahutkkiinis viggá čielgasit váikkuhit suohkanstivrra mearrádusaide ja deaddit media bakte suohkanstivrra dohkkehit iežas ráhkadan cealkámušhápmosa.
Suohkanhoavdda oidnosii boahtimis lea sihkkarit iežas váikkuhus maid suohkanválggaide.
Suohkanhoavda addá čielga signála, ahte sápmelaččat eai leat buresboahtimat Eanodaga suohkanii – eai orrun eaige politihkarin.
Suohkanhoavddas lea almmatge suohkanlága vuođul riekti geavahit hupmanválddi suohkanstivrra beales – muhto son ii sáhte hupmat suohkanstivrra beales ovdal go suohkanstivra lea gieđahallan ášši.
Buot sámedikki cealkámušat, mat leat almmolašvuohtalága mielde almmolaččat, almmustuhttojuvvojit easka dan maŋŋel go dain dahkkojuvvo virggálaš mearrádus.
Tragikomihkalaččamus suohkanhoavdda dieđáhusas leat dat, ahte son čuoččuha Meahcceráđđehusa ja birasministeriija dulkot vearrut biodiversiteahttasoahpamuša.
Meahcceráđđehusa ja birasministeriija allahoavddain ja juristtain ii dađi lági mielde leatge mihkkege áššedovdamušaid áššis !
Kärnä mielde biodiversiteahttasoahpamuša artihkal 8(j), mii čuodjá čuovvovaččat: Soahpamušoassebealit galget riikkasis lágaideaset mielde gudnejahttit, suodjalit ja doalahit biologalaš máŋggahápmásašvuođa suodjaleami ja suvdilis anu dáfus mearkkašahtti álgoálbmogiid ja árbevirolaš eallinvuogi hálddašan báikkálašservošiid dieđu, innovašuvnnaid ja geavadiid, sihke ovddidit ja viiddidit daid guoskadeami dán dieđu, innovašuvnnaid ja geavadiid eaiggádiid lobiin ja veahkehemiin sihke roahkasmahttit dán dieđu, innovašuvnnaid ja geavadiin ožžojun ávkkiid dássebeallásaš juohkima, guoskkalii Suomas earánai joavkku go sápmelaččaid.
Kärnä lea dulkon, ahte báikkálašsearvvuš dárkkuha nu Eanodaga suohkana, lappalašovttastumiid, guolástan- ja meahccebivdoservviid go gilleservviidnai.
Kärnä oainnu mielde omd. Eanodaga suohkanis lea nappo iežas árbevirolaš eallinvuohki, kultuvra, árbevierru, sihke diehto- ja sosiála vuogádat.
Suohkan leanai oalle stuora spiehkastat eará Suoma suohkaniid ektui go das lea iežas, sierranas- ja earenoamáš mihtilmas kultuvra !
Čuovvovaš muddu sihkkarit leanai, ahte suohkan ohcá alccesis álgoálbmotsajádaga !
Eanodaga suohkan ii almmatge leat áidna sámi ruovttuguovllu suohkan, mii lea moivváskan dainna maid báikkálašsearvvuš dárkkuha biodiversiteahttasoahpamuša konteavsttas.
Dat ii dárkkut suohkana iige servviid, muhto servošiid dehege álbmotjoavkkuid.
Dain galgá leat iežaset earenoamáš mihtilmas kultuvra, mii spiehkasta váldokultuvrras, iežaset giella, iežaset sosiála vuogádat ja iežaset orrunguovlu.
Dat galget hálddašit árbevirolaš dieđu ja dat galget sáhttit identifiserejuvvot iežaset, váldokultuvrras sierranas joavkun.
Suomas eai eale dakkár artihkal 8(j):a suodjalan báikkálašservošat, maid soahpamuš guoskkalii.
Artihkal 8(j) guoská Suomas dušše álgoálbmot sápmelaččaid, ja diehttelas stáhta, namuhuvvon artihkkala geatnegasvuođaid dáfus.
Kärnä logihka mielde turisma lea árbevirolaš ealáhus, mii bargojuvvo Eanodaga suohkanis suvdilis gárganeami mielde.
Jyppyrä-vári čuoiganeatnama ruhtadeapmi ii aŋkke leat ruđalaččat suvdil, Gilbbesjávrre huksemis ja turismagárgeheamis oba humakeahttáge, dathan ii leat ekologalaččat iige ekonomalaččat suvdil.
Turisma lea almmatge ođđa ealáhus, muhto dat ii leat árbevirolaš ealáhus seamma ládje go luondduealáhusat ja boazodoallu.
Kärnä moive dieđáhusastis Davvi-Sámi luondduriggodatplána, biodiversiteahttasoahpamuša artihkal 8(j):a ja Ilo 169-soahpamuša duivin.
Buot tragikomihkalaččamus Kärnä celkosis lea dat, ahte Ilo 169-soahpamuša ratifiserendoaimmat galggale bissehuvvot Suomas, daningo dat mannet ruossalassii biodiversiteahttasoahpamuša artihkal 8(j):in !
Lea dieđusge buorre, ahte suohkan lea ná olu movttáskan biodiversiteahttasoahpamušas.
Doaivvu mielde lávvema bealde soahpamuš lea lohkkojuvvon fuolalaččat čađa ja dán cealkámušhápmosa áigge čoggojun diehtu biodiversiteahttasoahpamušas adnojuvvolii ávkin maid suohkana lávvenfidnuin.
Sámediggi lea evttohan, ahte soahpamuš váldojuvvolii vuhtii Gilbbesjávrre lávvemis.
Suohkanhoavda aŋkke orru jurddaheame duođalaččat soahpamušas, vaikko su dulkomat soahpamuša čuozáhatservošis leat dievaslaččat boastto bálgáid nalde.
Eanodat lea beakkán sápmelašvuostásašvuođas – sápmelaččaid stuorimus dáiddár, Áillohaš, Nils-Aslak Valkeapää muotkkui Eanodagas Norgga Ivgui jur suohkana sápmelašvuostásašvuođa geažil.
Mu vuosttaš oktavuohta ođđa suohkanhoavddain lei giđđat, go son barggai Eanodaga sadjásaš suohkanhoavdan.
Dalle son válddi munnje oktavuođa ja jearai sámedikki oainnu evttohusas bidjat suopmelaš mánáid, geat eai máhte sámegiela, sámegiel beaivedikšui.
Dalle dadjen su jurdaga leat beaivedikšunlága ja – ásahusa vuostá ja dat doalvvulii sámegiel beaivedivššu jávkamii suohkanis, ja suohkan beasalii vuohon bajilčállosiidda.
Garra baluin vuorddánnai, ahte maid suohkan dehe dan hoavda hutká čuovvovaččat – vel lea suohkanválggaid evttohasásaheapmái ja ieš válggaide roahkka áigi.
Bargu joatkahuvvá Sámedikki ortniiduvvančoakkán dollojuvvui viimmat ja mu bargon sámedikki ságadoallin bistá vel njeallje jagi.
Lean ilolaš, go beasan joatkit barggu sámi álbmoga buorrin vel njeallje jagi.
Álgojahki lea golihan oalle mihá muddui politihkas ja ságadoalli ja stivrra válljenšiehtadallamiin.
Hálidannai giitit buot lagamuččaid, mu guottiheddjiid ja earenoamážit Jávrrešduoddara ja Giehtaruohttasa boazosápmelaččaid buot doarjagis válgakampánnja áigge.
Juos ii oaččole doarjaga iežas guovllu sápmelaččain, de dán barggu ii sáhtále bargat, dat livččii áibbas veadjemeahttun hommet.
Vaikko Sajos lea dál anus ja dohko lea gárvánan bargolatnja maid munnje, de boađán joatkit sagadoalli barggu dikšuma Eanodaga guovllos.
Sámediggi galgá leat sápmelaččaid luhtte sámi ruovttuguovllu suohkaniin, inge sáhtále beahttit iežas jienasteddjiid dainna lágiin ahte muotkkulin Anárii.
Lea buorre, ahte oaččuimet sámedikki ságadolliid jovkui sámi nuoraid ovddasteaddji.
Ságadoalli válgagiccus bođii ovdan, ahte ledne Tiina Sanila-Aikioin buot sápmelaččaide dehálaš áššiin hui guhkás ovttaoaivilis ja dát ráhkada buori vuođu ovttasbargui.
Anárjávrre lávvenbargu bistá ain ja dat gal barggaha oba boahtte sámediggeáigodaga.
Mun jáhkán, ahte ovttasbargu ságadolliid gaskkas gal šaddá leat hui buresdoaibmi ja ábas.
Ilmmuhin čoakkámis, ahte dát badji báhcá mu maŋimussan sámedikkis.
Mu mielas guokte baji sámedikki ságadoallin lea nohkka guhkes áigi ovtta olbmui.
Suoma dásseválddi presideanttanai doaibmaáigodagat leat ráddjejuvvon guoktái ja Norgga bealdenai máŋggat sámedikki presideanttat leat guođđán doaimma guovtti baji maŋŋel.
Jos dán baji áigge ođasnuhttojuvvo sámediggeláhka ja bargoortnet dego lean sávvan, de dán oktavuođas livččii buorre suokkardit galggaliigo sámedikki ságadoalli doaibmaáigodagaid ráddjet nu ahte seamma olmmoš livččii dušše guokte baji maŋŋálaga ságadoallin.
Ortniiduvvančoakkán bisttii guhká, mii gal diehttelas lea ipmirdahtti daningo sámediggelahtut ledje dál vuosttaš geardde čoahkis.
Go sámedikkis eai doaimma bellodagat dehe searvvit nu báikkiid juohkin lea njoazes hommet.
Lean ilus, ahte sáhtiimet válljet ođđa olbmuid sámedikki stivrii go lávdegottiidenai ja oažžut dađi lági mielde sámedikki bargui ođđa movtta ja jurdagiid.
Sámi ealáhusain boazodoallu, guolástus, árbevirolaš sámi ealáhusaide gullevaš ekologalaš turismadoaibma ja earenoamážit sámi duodji leat ovddastuvvon stivrra čoakkádusas.
Earenoamáš ilus lean das, ahte oaččuimet máŋga duodjára stivrii ja soaitit mii ovttas oažžut buoriduvvot sámi duoji sajádaga dán válgabajis.
Earenoamáš dehálaš sámi guovllu olggobeal olbmo ovddastus stivrras lea sámegielaid ealaskahttinprográmma olláhuhttima geažil.
Gielaid ealaskahttinprográmma oktan bargun lea buoridit sámiid ruovttuguovllu olggobeal orru sápmelaččaid vuoigatvuođaid iežas gillii ja kultuvrii.
Giellamolsun lea leamaš earenoamáš vahátlaš unnit sámegielaide, anáraš- ja nuortalašgillii ja máŋggas sápmelaččain leatnai oahpahallan soga láhppon giela ođđasit ráves olmmožin.
Vaikko buot sámegielat eai leatge ovddastuvvon sámedikki stivrras, de buot sámi kulturjoavkkut dehege davvi-, anáraš- ja nuortalašsámi kulturjoavkkut leat ovddastuvvon gokčevaččat sámedikki stivrras.
Njukčamánu loahpas – cuoŋománu álggus dollojuvvo juo čuovvovaš sámedikki dievasčoakkán ja maiddái rahpandoalut.
Suohkanođastus ja ILO 169-soahpamuša ratifiserenbargguid álggaheapmi leaba lagaš boahtteáiggi hohpolaččamus hástalusat.
Dán vahku ordnejuvvo sámedikki ja Lappi lihtu gaskavuođa ráđđádallan Davvi-Suoma dálkkádatstrategiijas.
Boahtte vahku lea sámi parlamentáralaš ráđi stivrra čoakkán Guovdageainnus, gos dollen njuolga Helssegii Dásseválddi presideantta virgáilávkenseremoniijai ja davviriikkalaš sámi soahpamuša Suoma ráđđádallangotti čoakkámii.
Dat lei vuosttaš álbmotbeaivvi ávvudeapmi dán válgaáigodagas, vuosttaš interneahtas njuolggosáttan sáddejuvvon feasta ja vuosttaš álbmotbeaiveávvudeapmi maid Sajosis.
Dovdamušat gal ledje ilolaččat, muhto seammas maid veaháš ahkidat.
Jagi 2017 lea ulbmil, ahte buot sámedikkit ja Ruošša sámi organisašuvnnat ávvudit ovttas sámiid álbmotbeaivvi, daningo dalle šaddá dievvat čuođi jagi Troanddima vuosttaš sámi konfereanssas.
Sámiid álbmotbeaivi lea duođaid dehálaš sápmelaččaid mearkabeaivi ja ávvudeapmi, goas oba Suopma sáhttá gudnejahttit ja ávvudit iežas álgoálbmoga.
Soai leaba bargan stuora barggu, vai lean oahppan sámegiela ja sámi kultuvrra árbevieruid, lean beassat stuđeret ja sirdit maid ieš sámegiela ja árbevieruid iežan mánáide.
Álbmotbeaivvis lea jearaldat buolvadatjoatkagis.
Sámedikki bárgit válde ovddasvástádusa doaluid ordnedemiin ja sii barge hui buori barggu.
Hástalussan lea leamaš gávdnat guoimmuheddjiid ja gulaheddjiid, daningo dán jagi orro leame álbmotbeaivedoalut hui olu, mas dieđusge ii sáhte leat eará go hui duhtavaš ja ilus.
Sajos dievai ávvudeaddji álbmogis ja lei duohta suohtas oaidnit sápmelaččaid, fulkkiid, ustibiid ja oahpes olbmuid ávvudeame sámi álbmoga.
Sámedikki ruovttusiidduin gávdno dieđáhus ja govat doaluin ja mu ávvosáhka davvi-, anáraš- ja nuortalašgille ja maid suomagillii.
Vahkku álggi sámi parlamentáralaš ráđi stivrra telefončoakkámiin.
Šiehtaimet, ahte čuovvovaš SPR:a dievasčoakkán dollojuvvo njukčamánu.
Dalle sirdása SPR:a jođihanovddasvástádus Ruoŧa sámedikkis Suoma sámediggái.
Dieđáhus čoakkámis gávdno sámedikki ruovttusiidduin.
Boahtte vahku stivrra čoakkámis Anáris (17.2.) gieđahallojit áššit, mat mannet sámedikki dievasčoakkámii ja eará hohpos áššit.
Sámedikki dievasčoakkán dollojuvvo 24.2.
Duorastaga čavgen Álahedjui Davviriikkaid ráđi ordnen seminárii, man fáddán lea davviriikkalaš ovttasbargu ja sápmelaččat.
Munnje lea addon fáddán ILO 169-soahpamuša ratifiseren Suomas.
Boahtte vahku sámediggi ráđđádallá meahcceráđđehusain Giehtaruohttasa Mallá dikšun- ja geavahanplánas sihke Urho Kekkosa álbmotmeahci dikšun- ja geavahanplánas.
Mannan vahku alimus hálddahusriekti (AHR) lea addán čovdosa sámedikki dahkan biraslohpeváidalusain, mat guske mášengolleroggama biraslobiid.
Dat gáibida muhtin kommeantta.
Sámediggi diehttelas gudnejahttá AHR:a dahkan mearrádusa.
Mášengolleroggama lohpeprosessii guoskaduvvoba guokte sierra lága: ruvkeláhka ja birasgáhttenláhka.
AHR:a mearrádus guoskkai boares birasgáhttenlága guoskadeami.
Gomihuvvon lágas váidalanriekti guoskkai dušše eiseválddiid ja osolaččaid.
AHR ii leat dutkan čovdosisttis dan, leago doaibma dagahan sámi kultuvrii vahága, daningo dalá birasgáhttenláhka ii leat doallan sisttis mearrádusaid sámi kultuvrras.
Birasgáhttenláhka lea dál rievdan ja dan mielde lobálaš doaibma ii oaččo dagahit sámi kultuvrii vahága.
Ođđasiin lea vásedin háliiduvvon addot govva, ahte sámediggi háliidivččii givssidit mášengolleroggiid iežas dahkan váidalusaiguin kemikála- ja dorvovirgálágadusa (Tukes) lohpemearrádusain.
Dásdahan ii mange namas leat gažaldat, muhto das mot lohpeproseassas doahttaluvvo láhka.
Mášengolleroggan boahtá lassánit ja lea dehálaš, ahte speallannjuolggadusat leat buohkaide ovttalágánat ja jearggalaččat.
Sámediggi gullá juohke cealkámušas bálgesiid, siiddaid ja maiddái guolasteddjiid ja váldá vuhtii sin oainnuid cealkámušainis ja váidalusainis.
Mášengolleroggan guođđá lundui oinnolaš luottaid, das leat birasváikkuhusat ja unna lohpemávssožiiguin sihke eananeaiggadiidda máksojun mávssuiguin goaivu ieš oažžu atnit iežas goaivun minerálaid ávkkiid.
Go sihke sápmelaččaide ja oba Supmii gullevaš luondduriggodagat ja luondu ávkkastallojuvvojit, de lea dehálaš ahte dáin proseassain láhka doahttaluvvo.
Sámedikki oainnu mielde ruvkeeiseváldi ii leat bargan lága mielde.
Sámediggi lea fállan Tukesii veahki ja lea dahkan evttohusaid mot ruvkelága olláhuhttin sáhttá buoriduvvot ja gárgehuvvot ja mot lobiid gieđahallanáiggi sáhttet jođálnuhttojuvvot.
Proseassa lea sámediggainai lossat.
Sámediggi vuordá Tukesa linnjema áššis ja dan, ahte Tukes livččii válmmas dahkat lohpeárvvoštallamis ovttasbarggu sámedikkiin ja deavdit lágas ásahuvvon geatnegasvuođaidis.
Sámediggi lea evttohan oba dávjá, ahte lobit eai mieđihuvvole ovdal go oktasaš meannudanvuogit leat čielgan, vai váidalusaid ii dárbbahivčče dahkat.
Dasa Tukes ii leat miehtan.
Buncarakkisin lea dat, ahte go ođđa láhka bođii vuoibmái, de oba lohpevuogádat duddjojuvvui duššis, daningo dađi ovdal BEM lei ovddasvástideaddjin ruvkeeiseválddi bargguin.
Ollásit ođđa organisašuvnna duddjon duššis lea áddjás bargu.
Sámediggi lea leamaš geažos áigge dan oaivilis, ahte ruvkeeiseválddi barggut livčče galgan seailut BEM:is.
Ságastallan ruvkelágas boahtá sihkkarit joatkahuvvat hui guhká, muhto sávan buot oassebeliid riektedorvvu ja almmoš dovdamušaidnai dihte, ahte ruvkelága guoskadeapmái gávdnole jierpmálaš meannudanvuogit.
Sámediggi lea válmmas dain ságastallat.
Sámediggi, dego golleroggitnai leat dál vuorddašeame.
Jos Suopma ratifisere ILO 169-soahpamuša, de lea dehálaš, ahte ruvkelága meannudanvuogit ja olláhuhttin doibmet bures.
Suohkanválggat, vuoigatvuohtaministara guossástallan Anáris ja eará áigeguovdilis áššit
Mu ovddit bloggas lea juo golihan áigi ja šállošan go in leat háhppehan beaivádit dan eará bargohoahpuid dihte.
Dán čavčča lea leamaš duođaid eatnat bargu.
Gieđahalan bloggastan čavčča dehálaš áššiid.
Suohkanválggat leat čađahuvvon.
Sámedikki ja sápmelaččaid dáfus lea hui buorre, ahte juohke sámi ruovttuguovllu suohkanis leat sápmelaččat suohkanstivrrain.
Maiddái sámiid ruovttuguovllu olggobealde sápmelaččat besset suohkanpolitihkarin.
Oba riikka jienastanproseanta bázii váidalahtti vuollegažžan, mii lea hui fuolastuhtti ášši.
Ođđa suohkanstivrrain leat ovddas stuora hástalusat.
Suohkangiettis leat ovddas stuora hástalusat.
Suohkanhálddahusa ráhkadusnuppástus, sosiála-, ja dearvvašvuohtabálvalusaid ráhkadusođastus ja stáhtaossodatvuogádaga ođasnuhttin bohtet barggahit ođđa suohkanpolitihkkariid olu.
Sávan, ahte dáin ođastusain sáhttit bargat buori ovttasbarggu suohkaniiguin.
Lagašbálvalusaid seailun, sámegiel bálvalusaid ruhtadeami ja bálvalandási dorvvasteapmi ja suohkaniid ealaskasvuođa dorvvasteapmi leat stuora hástalusat, main sámediggi ja suohkanat sáhtále čavget ovttasbargguset ja váikkuhit ovttas suohkangietti ođastusaide.
Sámedikkis lei illu oažžut vuoigatvuohtaministtar Anna-Maja Henriksson guossin Anárii golggotmánu loahpas.
Sámedikki stivra doalai oktasaščoakkáma ministariin áigeguovdilis sámipolitihkalaš áššiin.
Mis lei ministtar Henrikssoniin buorre ja konstruktiiva ságastallan áigeguovdilis sámi áššiin, dego álohii lávenai.
Sámedikki ja ministara deaivvadeami deháleamos fáddá lei ráđđehusprográmma sámi girjemiid olláhuvvan ja Ilo 169-soahpamuša ratifiseren.
Sámediggi lei sávvan, ahte stáhtaráđđi livččii háhppehan gieđahallat Ilo 169-soahpamuša ratifiserema ovdáneami ovdal ministara galledeami ja livččiimet ožžon miehtemielalaš ođđasiid stáhtaráđis.
Dađi bahábut stáhtaráđđi ii leat vel gieđahallan ášši.
Leahan dat dieđusge ipmirdahtti, ahte ášši ii leat čáhkan stáhtaráđi agendai.
Suohkanhálddahusa ráhkadusođastus ja sosiála- ja dearvvašvuohtabálvalusaid ođasteapmi leat barggahan riikka ráđđehusa hui olu maŋimus áiggiid.
Luohtán dasa, ahte suohkanválggaid ja ON:a dorvvolašvuohtaráđđekampannjá maŋŋel ráđđehus geargá vuojulduvvat sámi girjemiid olláhuhttimii ja gieđahallá hohpolaččat Ilo 169-soahpamuša ja mearrida das, mot ratifiseremis ovdánuvvo.
Sámedikki stivra buvttii ovdan, ahte vuordit vuoigatvuohtaministara hoahpuhit ášši ovddideami ja ministtar lohpidinai ráđđehusa eahketskuvlla gieđahallat sámi áššiid vel dán čavčča áigge.
Buvttiimet sávaldaga beassat ráđđehusa eahketskuvlla gullamii sámi áššiin.
Ságastalaimet ministariin maid suohkanhálddahusa ráhkadusođastusas ja buvttiimet ovdan stuora fuollámet ođasnuhttima vejolaš váikkuhusain sámi ruovttuguovllu eallinvuoimmálašvuhtii ja bálvalusaid oažžumii.
Buvttiimet ovdan, ahte ođastusas galget váldojuvvot vuhtii sápmelaččaid gielalaš vuođđorivttiid lassin maid sápmelaččaid kultuvrralaš vuoigatvuođat.
Buvttiimet ovdan maid fuollamet sosiála-, ja dearvvašvuohtabálvalusaid ráhkadusođastusas.
Sámediggi ii leat beassan válmmaštallat ođastusa ja ballun lea, ahte ođastus heajudivččii nu lagašbálvalusaid go sámegiel bálvalusaidnai.
Sámedikki stivrra ulbmilin lea, ahte sámedikki dievasčoakkán attálii cealkámuša suohkanráhkadusa ráhkadusođastusas čuovvovaš čoakkámisttis.
Stáhtaráđđi ii leat fal dađi bahábut vel ožžon gárvvisin evttohusas, mii sáddejuvvo cealkinládje.
Doaivvu mielde evttohus gárvána jođánit, vai dievasčoakkán beassá dadjat áššis iežas lossa sáni.
Ságastalaimet ministariin maid sámedikki ruhtadilis ja ruvkelága olláhuhttimis sámiid ruovttuguovllus.
Ministtar oahpásnuvai maid Akwé: Kon – rávvagiid heiveheapmái Bátneduoddara meahcceguovllu dikšun- ja geavahanplána ráhkadeamis ja oahpásnuvai nuortalaččaid sierragažaldagaide ja nuortalaččaid giellabeassái.
Dán vahku lei sámedikki stivrra čoakkán.
Stivra mearridii čoakkámisttis ohcat burgima alimus hálddahusrievtti mearrádusaide dievasmahttit sámedikki válgalogahallama.
Dieđáhus mearrádusas gávdno dáppe.
Čoakkámis dárkilmastojuvvui maiddái sámedikki nohkavaš jagi bušeahtta.
Sámediggi boahtá bissut bušeahtastis.
Stivra dárkkistii bušeahta muhtin bušeahttamomeanttaid buohta, daningo muhtin momeanttas ledje dáhpáhuvvan badjelmannamat ja nuppe dáfus maid muhtin momeanttain ii leat gollan nu olu ruhta go lei bušeterejuvvon.
Stivra mearridii dárkkistit sámedikki bálkkašupmenjuolggadusa ja buktit njuolggadusa boahtte jagi vuosttaš dievasčoakkáma dohkkeheami várás.
Dát lea hui bures ákkastallojuvvon, daningo várreságadoallit šaddet dikšut ságadolliid bargguid dalle go váldoaibmasaš ságadoalli lea luomus, ja várreságadolliin leat maid eatnat ovddastusat.
Lea govttohis gáibádus, ahte várreságadoallit šaddet dikšut dáid bargguid nuvttá.
Stivra dohkkehii maid cealkámuša Davvi-Sámi luondduriggodatplánas, mii stivre sámi ruovttuguovllu luondduriggodagaid dikšuma ja anu jahkái 2020 rádjái.
Stivra evttohii máŋggaid dárkkistusaid plánii.
Plánas biddjojuvvo jahkásaš čuollanulbmilin 115 000 m3.
Sámediggi evttoha čuollanulbmila unniduvvon 110 000 guđahassii.
Čuollanulbmila unnideapmi lea ákkastallamis maid danin, ahte ođđa guovllut leat váldon eret vuovdedoalu anus bálgesiiguin dahkkojun soahpamušaid mielde.
Unnideapmi doarjjulii Meahcceráđđehusa servodatlaš geatnegasvuođaid olláhuvvama sihke vuvddiid máŋga- ja áhpásnuvvangeavahusa.
Cealkámuš gávdno lagašbeivviid sámedikki ruovttusiidduin.
Dievasčoakkán galgá maid válljet ovddasteaddji sámedikki stivrii ja kulturlávdegoddái Pirita Näkkäläjärvi sadjái.
Sámediggi lea dahkan váidalusa Roavenjárgga hálddahusriektái Geologiija dutkanguovddážii (GDG) mieđihuvvon várrehuslobis Giehtaruohttasa guvlui, Gárasavvona gili lahkosii.
GDG:ái lea mieđihuvvon várrehus málbmaohcanlobi válmmaštallamii.
Lohpi gokčá 1439 km2, dehege guovlu lea duođaid viiddis.
GDG áigu dutkat guovllus golli, nihkkela, ruovddi, veaikki ja platiinna.
GDG:a iežas báktevuođđogártema mielde guovllus leat maid uránagávdnosat, vaikko GDG:a várrehusilmmuhusas urána ii namuhuvvoge.
Sámedikki oažžun GDG:a siskkáldas raporttaid mielde dahkkojuvvon báktevuođđomihtidemiid vuođul Ruossačearu guovllus davidihttaminerála uránadoallivuohta lea báikkuid juobe 5 %.
GDG:a iežas raportta mielde Suomas leat 15 Talvivaara-tiipasaš málbmaguovllu, main okta lea Ruossačearu guovlu.
Sámediggi atná jáhkehahttin, ahte GDG joatká mieđihuvvon várrehusilmmuhusa vuođul guovllu uránadoallivuođaid dárkilit čilgema.
Ná lea hui olu vejolaš, ahte várrehusilmmuhusohcamuš vuođđuduvvá dán oasis GDG:a boasttoilmmuhussii.
Várrejeaddji GDG lea dahkan guovllus juo báktegártema, morenaiskkosiid váldima ja eananeaiggáda lobiin báktebohkkama.
GDG:a doaimmas leat leamaš golmma maŋimus jagi áigge mearkkašahtti váikkuhusat Giehtaruohttasa bálgesa boazodollui.
Bálgesa siiddat leat šaddan rievdadit árbevirolaš guohtoneatnamiid guođohanortnega, daningo dutkandoaibma lea billistan árbevirolaš guohtoneatnamiid atnui heivemeahttumin.
Gáibidit hálddahusrievtti gomihit dorvvolašvuohta- ja kemikálavirgelágádusa, Tukesa, mieđihan GDG:a várrehuslobi.
Maiddái Giehtaruohttasa bálges lea sámedikki dieđuid mielde váidalan Tukesa mieđihan várrehuslobis.
GDG lea stáhta dutkanlágádus, muhto maid gávppálaš doaibmi.
GDG vuovdá dutkan- ja ohcanbálvalusaid ovttaskas ruvkefitnodagaide.
Dragon Miningis lea málbmaohcanlohpi dakka Ruossačearu lahkosiin.
Dragong Mining lea austrálialaš stuora ruvkefitnodat, mas leat ruvkket Suomas ja Ruoŧas.
Dragong Mining nieidafitnodat Polar Mining maid ohcá maid minerálaid ja ee. pláne ruvkke Guossámii.
GDG čállá iežas raporttas rollastis čuovvovaččat: “ Vaikko GDG:a váldorolla ruvkebirasdutkamušain lea eiseváldidoaimma duvdi, de bargat maid diŋgonbargguid ruvkefitnodagaide.
Viggat oažžut guhkit áigge bargogohčussoahpamušaid, daningo unnit diŋgomiin lea váttis oažžut ekonomalaš govčču.
Fálaldagaide biddjojit sisa dušše dat dutkanvuogit, mat njuolgut bálvalit diŋgojeaddji ulbmiliid.
Ovdamearkkadihte kemiijalaš analysat eai galgga fállojuvvot dárkkes ja divrras vugiin, jos divodandárbu sáhttá meroštallojuvvot hálbbibunge.
Badjelmearálaš dutkamuš lasiha goasttádusaid ja váttásnuhttá menestumi fálaldatgilvvus.
Dutkanlágádusaid jáhkehahttivuohta lea buoret álbmoga ja eiseválddiid čalmmiin go smávvafitnodagaid ekonomalaččat sorjavaš konsultadoaimmahagaid, mii sáhttá addit lassiárvvu GDG:a áššedovdibálvalusaide áššehasa dáfus.
Dán gánnáha deattuhit sierra oktavuođain. ”
GDG diđolaččat atná ávkin eiseváldisajádagas ja iežas raporttaid mielde ásaha hattiid dakkárin, ahte unnit priváhta doaibmiin eai leat vejolašvuođat dávistit gilvui.
Mu mielas čujuhuvvon čálus čájeha dan, ahte GDG:a doaimmas eiseváldidoaibma ja gávppálaš doaibma leaba báhuid seahkálagaid.
GDG sáhttá dálá lága mielde ohcat málmma, muhto ii sáhte ávkkastallat dainna.
Jos málbma gávdno, GDG:a vuoigatvuođat čuorvvašgávppašuvvojit Bargo- ja ealáhusministeriija doaimmas.
Miellagiddevaš lea maid dat, ahte GDG lea vástádusastis sámedikki reivii GDG:a dutkandoaimmas gáibidan, ahte sámediggi livččii galgan leat GDG:ái oktavuođas ja ráđđádallat GDG:in.
Juogaman siva sihte deaivvadeapmi ii GDG:ái heiven ovdal 7.11., goas váidalanáigi Giehtaruohttasa guvlui mieđihuvvon GDG:a várrehusas nogai.
Boahtte vahku loahpageahčen vuolggán Helssegii sámediggelága ođasnuhttinbargojoavkku čoakkámii.
Dievasčoakkáma dovdamušat Sámedikki dán jagi vuosttaš dievasčoakkán lea meaddel.
Lean hui ilus, ahte dievasčoakkán dohkkehii sámedikki stivrra evttohusa nuoraidráđi vuođđudeamis.
Anán dán persovnnalaččat hui dehálažžan, daningo lean leamaš sámediggepolitihkkárin evttoheame nuoraidorgána vuođđudeami sámedikki ollái 2000-jagi álgogeahčen.
Sámedikki nuoraidráđis lea vejolašvuohta oažžut jienas gullosii sihke stivrras ja sámedikki dievasčoakkámis.
Nuoraidráđđi lágida maid dárbbu mielde sámi nuoraid konfereanssa, mii linnje sámi nuoraidpolitihka.
Jáhkán, ahte sámedikki nuoraidráđđi doaibmá sihke davviriikkalaš ja riikkaidgaskasaš ovdamearkan mot nuoraid váikkuhanvejolašvuođat sáhttet dorvvastuvvot ja jáhkán nuoraidráđi barggu buktit ođđa rávnnji sámedikki bargui.
Dievasčoakkán dohkkehii muitalusa sámedikki barggus addojuvvot riikkabeivviide jagi 2009 doaimmas.
Dievasčoakkán dohkkehii maid bušeahta dán jahkái.
Bušeahtas deattuhuvvo bargu, mii dahkkojuvvo sámegiela ovddideami várás, sámi árbevirolaš dieđu doarjun ja sámi giellalága olláhuvvan nu ahte vuođđuduvvo sámi gielladahku-bálkkašupmi.
Ledjen hui ilus das, ahte dievasčoakkán válljii ovttamielalaččat sámedikki rehketdoallodárkkisteaddjin KHT Risto Hyvösä.
Ovttamielalaš válljen ja rehketdoalli áššedovdamuš addet buori vuođu sámedikki rehketdoallodárkkisteapmái ja doaimma ovddideapmái.
Dieđáhusat sámedikki čoakkámis gávdnojit sámedikki ruovttusiidduid ovdasiiddus (www.samediggi.fi).
Mearrádusat dahkkoje buori ovttasbargovuoiŋŋa mielde.
Lea morašlaš fuobmát, ahte oassi sámedikki lahtuin joatká sámedikki ságadolliid ja stivrra barggu vuostálastima.
Sii dahke áššis álgága / gáibádusa dievasčoakkámis.
Sámediggeáirras Jan Saijets sávai čoakkámis vel earenoamážit, ahte gáibádus / álgga oktan vuolláičálliid namaiguin boahtá doaimmaheddjiide čielggasin.
Gudnejahtán su sávaldaga ja muitalan vuolláičálliid maid bloggastan.
Anne Nuorgam, Maria Sofia Aikio, Ristenrauna Magga, Liisa Holmberg, Pekka Aikio, Jan Saijets ja Jouni-Ilmari Jomppanen leat dahkan gáibádusa / álgaga, mas sii gáibidit badjelmearálaš dievasčoakkáma.
Das galggalii árvvoštallojuvvot sámedikki ságadolliid ja stivrra sajádat ja doaibma.
Badjelmearálaš čoakkámii addojuvvui juobe beaivemearri, goas čoakkán galggalii dollojuvvot.
Gáibádus orru hui ártet, daningo stivrra doaibma árvvoštallojuvvo álohii go dievasčoakkán gieđahallá stivrra evttohusaid čoakkámisttis.
Positiivvalaš lei fuobmát, ahte álgagis ledje loahpaloahpas oalle unnán vuolláičállit.
Orru leame nu, ahte vuolláičálliid sávaldahkan livččii lonuhit sámedikki stivra.
Ii sámediggeláhka iige sámedikki bargoortnetge dovdda vejolašvuođa molsut stivrra ságadolliidisguin gaskan válgaáigodaga, muhto dat válljejuvvo álohii njealji jahkái háválassii.
Gáibádus orru leame hui ártet danin, go dievasčoakkán lea dohkkehan stivrra dahkan evttohusaid nuoraidráđis, bušeahtas, doaibmamuitalusas eaige sierramielatvuođat stivrra dahkan politihkalaš linnjágeassimis leat leamaš diibmáge.
Sámedikki stivra lea bargan maid aktiivvalaččabut go ovddit stivrrat, daningo dálá stivra lea addán eanemus evttohusaid, álgagiid ja cealkámušaid go ovddit sámedikkiid stivrrat ovdal.
Ii oktage sámedikki stivrra čoakkán leat šaddan maŋiduvvot danin, ahte čoakkámis eai livčče leamaš dárbahassii ovddasteaddjit mielde.
Dilli lea aŋkke mu geahččanguovllus skitsofrenalaš, stivrra bargan politihkalaš bargu dohkkehuvvo muhto almmatge olbmuide eai liiko.
Lea šállošahtti, ahte sámedikki barggus boahtá olggosguvlui fas hui ruossalas ja riidás govva, vaikko guovddáš politihkalaš gažaldagain sámedikkis ráđđe aŋkke dievasčoakkáma mearrádusaid vuođul nanu ovttamielalašvuohta.
Sámedikki čieža áirasa vuolláičállin gáibádus manná dábálaš vuogi mielde sámedikki hálddahussii diariserema várás, válmmaštallamii ja ášši gieđahallojuvvo sámedikki bargoortnega ja sámediggelága mielde, ja dieđusge – ášši válmmaštallojuvvo fuolalaččat.
Badjelmearálaš čoakkán galgá lágiduvvot sámediggelága mielde ja dat lágiduvvo go ášši lea válmmaštallojuvvon sámedikkiid orgánain.
Stivra galgá maid čuovvut bušeahta olláhuvvama ja atnit ávvira das, ahte buot dievasčoakkáma dán jahkái bušeterejuvvon njealji čoakkámii lea mearrideamoš ja ahte badjelmearálaš čoakkán ii sugadahte sámedikki bušeahta iige eastte sámi kulturiešstivrema olláhuvvama.
Lea hui čielggas, ahte sámedikki stivra ii sáhte buktit dievasčoakkáma áššelistui dakkár áššiid, mat mannet sámediggelága ja bargoortnega vuostá.
Lean goitge hui ilus das, ahte čoakkán mearridii stuora eanetloguin buot guovddáš ja sámi kulturiešstivrema dáfus dehálaš áššiid.
Sávan, ahte nuoraidráđi vuođđudeami dehálašvuohta ii báze sápmelaččaid mielain ja medias gáibádusa dahkkiid doaimma suoivanii.
Muhto, dákkár dát sámediggepolitihkka dán válgaáigodagas lea.
Vuottesjávrres 11.3.2010 Juvvá Lemet
Mun lean maid geahččalan čohkket iežan jurdagiid, mii lea dán seahkkedilis dolvon áiggi.
Mun lean odne sádden reivve sámediggái ja bivdán earu sámedikki ságadoalli barggus ja buot luohttámušbargguin, maidda mun lean sámedikki ovddasteaddjin nammaduvvon.
Lean sádden maid reivve stáhtaráđđái, mas lean bivdán earu sámedikki lahttuvuođas.
Dát báhcá nappo mu maŋimus bloggačálusin sámedikki ságadoallin.
In lean goassige govahallan, ahte guođálin sámedikki dáinna lágiin ja ná ahkidis dovdamušaid siste.
Bohten sámediggái ulbmiliin duddjot sápmelaččaide buoret boahtteáiggi, muhto riikkabeaivvit lea dahkan dáid ulbmiliid duššin.
Lean hui behtton, morašlaš ja vasáškan.
Vuolgin ii soaitte leat gutnálaš, muhto sáhtán aŋkke dadjat ahte mus lea sápmelaš iešdovdu, árvvut ja prinsihpat báhcán.
Dat ii dađi bahábut jeđđe geange eará go mu ja mánáidan.
Dát beaivi lea dego mu vearrámus deattán niehku.
Sámedikki ságadoallit čuvvo riikkabeivviid dievasčoakkáma ja deaivvadeapmi odne eahketbeaivve vuoigatvuohtaministtar Anna-Maja Henrikssona ja mu buohta deaivvadeapmi bázii maŋimussan sámedikki ságadoallin.
Giiten su bargan barggus sápmelaččaid buorrin ja ovdamearkkalaš ja fiinna ovttasbarggus sámedikkiin.
Ledne vuoigatvuohtaministariin eallán sámediggelágas ja ILO 169:s golbma jagi measta beaivválaččat.
Muhto dat faláštallantearpmáiguin ii lean nohkka.
Mii leimmet buohkat soasihan riikkabeivviid mearrádusas.
Dát lea Suoma politihkalaš historjjá stuora ja ahkidis earenoamášvuohta.
Henriksson barggai dán dilis áidna rievttes čovdosa ja gesii sámediggelága eret riikkabeivviid gieđahallamis.
Oalle stuora Ilo-rahkan lea geasuhan muhtin sápmelaččaid.
Mun in sáhte dán dilis ávžžuhit, ahte Suopma ratifiserelii ILO 169-soahpamuša, daningo dat ii leat mu árvvuid ja dievasčoakkáma mearrádusaid mielde.
ILO 169-soahpamuš ja sámediggelága ođasnuhttin leaba njađđojuvvon oktii maid ráđđehusa evttohusas Ilo 169-soahpamuša ratifiserema várás.
Soahpamuša ratifiserejeaddjit doarjalit njuolga daid sehkkii, geat vuostálastet sápmelaččaid álgoálbmogin.
Dál soahpamuša ratifiserema guottiheaddjit háliidit addit doarjaga soahpamuša ratifiseremii, vaikko soahpamuša suoji ollái boađále etnihkalaš suopmelaččat iige ovttasbargangeatnegasvuođat oba livččege.
Suoma riektevuogádat lea vuolgán das, ahte láhkaásaheapmi galgá dolvojuvvot soahpamuša ratifiserema gáibidan dássái ovdalgo soahpamuš sáhttá ratifiserejuvvot.
Jos soahpamuš ratifiserejuvvo dál, de das šattalii buhttemeahttun vahát.
Munnje min duoddarat leat buot dehálepmosat.
Masa dát kompromissat ja Suoma njoallun nohká ?
Áillohačča sániiguin ” davvelii eat šat beasa ”.
Árktalaš guovlu lieggana, nuortin ja oarjin leat rájit ovddas, luksa eat šat beasa.
Ilo 169-soahpamuša olláhuhttimis raporterejuvvo viđa jagi gaskkaid.
Mihkkege ii dárbbahivčče dáhpáhuvvat.
Suopma lea beakkán das, ahte dat guođđá deavddekeahttá riikkaidgaskasaš geatnegasvuođaidis – dehege áššedovdikomitea ávžžuhusat sáhttet meaddelmannojuvvot seamma ládje go ON:a olmmošriektekomitea ávžžuhusatnai.
Mot sápmelaččat ávkahuvvet Ilo-soahpamušain šat dán maŋŋel ?
Mii ávkkiid sápmelaččaide lea, ahte sápmelaččat mannet válvin váidaleame Geneves, ahte Suopma olláhuhttá kultuvrralaš olmmošgoddima, eandalit jos dat lea duddjome eavttuid dasa eavttuid nu ahte doarju ILO 169-soahpamuša ratifiserema ?
Jos Suopma ratifiserelii ILO 169-soahpamuša dálnai, de davviriikkalaš sámi soahpamuša mearkkašupmi láhppolii, daningo Suopma livččii soahpamuššii čátnaseami oktavuođas meroštallan sápmelašmeroštallama sisdoalu ja eanan-, čáhce- ja ealáhusvuoigatvuođaid dási.
Sápmelašmeroštallama ja AHR:a ovdadáhpáhusa váikkuhusat eai vuhtto stuorrát vel dáin válggain, muhto juo muhtin bajis sámediggi sáhttá buhttejuvvot etnihkalaččat suopmalaččaiguin, lappalašvearu gutnálaččat máksán suopmelaččaid maŋisboahttiiguin.
Jurddahallet buorit sápmelaččat, Lismmá ministarat mis leat leamaš doarvái Hyvärisä rájes.
Lean dutkin máŋgii jurddahallan, mot kultuvrra maŋimus ovddasteaddjis lea orron dehe dain dutkiin, geat leat čuvvon álgoálbmoga suddama váldoálbmogii, dego dađi bahábut oalle dávjá 1900-logu antropologalaš dutkamušain lea bukton ovdan.
In leat goassige govahallange, ahte šattalin čuovvut seammalágán gárganeami.
Lean hávdádan iežan guokte vielja ja áhči.
Dát lei maŋimus vejolašvuohta dorvvastit sámi kultuvrra.
Ja dál Suopma lea dan massán.
Doalan iežan blogga rabasin vel muhtin áigge ovdal go steŋgen dan.
Bázán dál jahkelupmui vuordit dievasčoakkáma čoahkkái bovdema.
Jos riikkabeaivvit gieđahallá ILO 169-soahpamuša, de manan čuovvut ságastallama, daningo háliidan geahččat dán loahpa rádjái.
In riema kommenteret riikkabeivviid olis leamaš ságastallama dán dárkileappot.
Sápmelašvuostásašvuohta ja rasisma báhcá historjái.
Ráđđehusa evttohusa vuostálastiid bávččagahtti sániid geardduheapmi ii dán mielladilis leat ávkkálaš.
Háliidivččen daid vajálduhttit, muhto dađi bahábut olbmo jierbmi ii leat nu ráhkaduvvon.
Boađán dás beassat ovddos – dat lea bággu – muhto mii dáhpáhuvvá boahtte buolvvaide ?
Muhtimat sáhttet atnit mu dego livččen báhtareame.
Sápmelaččat eai leat dego gummebaddi.
Misdahan maid boahtá rádji vuostá, ja mu rádji lea dás.
Mun lavttán bloggai diehtun vel maŋŋelaš iežan earrobivdaga sámedikki luohttámušdoaimmain ja sámedikki lahttuvuođas.
Ja vel sihkkarastima dihte: in leat velge áigume evttohassan boahtte sámediggeválggaide.
Buorit ođđasat Dán bloggas beasan guhkes áigái muitalit buriid ođđasiid, datdahan leat leamaš maŋimus áiggiid oba mihá unnán.
Sámedikki nuoraidráđđi álggaha doaivvu mielde doaimmas vel geasi mielde.
Sámediggi lea ožžon oahpahus- ja kulturministeriijas 100 000 euro nuoraidráđi doaimma várás loahppajahkái ja boahtte jagi álgogeahčái.
Lean hui movttet go nuoraidráđi bargu beassá johtui.
Doaivvu mielde dat šaddá bargojuvvot ovdal geasseluomuid.
Aŋkke ieš vuorddán stuora beroštumiin sámi nuoraid doaimma álgima ja jáhkán nuoraid bossut buori biekka sámedikki bargui.
Oahpahus- ja kulturministeriijas bohte earáge buorit ságat mannan vahku.
Sámediggi lea dahkan ministeriijai álgaga Unesco immateriála kulturárbbi suodjalansoahpamuša ratifiserema várás.
Soahpamuš suddje ee. árbevirolaš dieđu, kulturalbmanemiid ja árbevirolaš duddjonmáhtu.
Ministtar lohpidii álggahit áššis čielggadanbarggu ministeriijas virgeolmmošbargun ja čielggadeapmi gárvána dán jagi áigge.
Ministeriija čielggada mot soahpamuš lea ratifiserejuvvon sierra riikkain ja bovde dán jagi mielde čoahkkái áššedovdipalavera, masa maid sámediggi bovdejuvvo árvvoštallat soahpamuša ratifiserema.
Dán maŋŋel oahpahus- ja kulturministeriija mearrida ratifiserejuvvogo soahpamuš.
Lean hui ilus go min álgaga vuođul ministeriija lea álggahan čielga doaimmaid ja ášši čilgejuvvo vel dan jagi áigge.
Dán rádjái Suopma lea vuorddašan ja orustahttán soahpamuša ratifiserema, muhto dál sámedikki álgga lea bidjan johtui ratifiserenproseassa.
Kulturministtar čájehii vástádusastis ipmirdit soahpamuša mearkkašumi.
Mun gal jáhkán, ahte soahpamuša ratifiseren ovdána ja dat gehččojuvvo oahpahus- ja kulturministeriijas dárbbatlažžan.
Dákkár positiivvalaš signálaid mii dárbbahit lasi sierra ministeriijain.
Soahpamuša ratifiseren lea munnje persovnnalaččatnai dehálaš, daningo lean bidjan ášši sámedikkis válmmaštallamii ja dat laktása maid biodiversiteahttasoahpamuša artihkkalii 8(j) ja davviriikkalaš sámi soahpamuša ratifiseremii.
Sámediggi ferte dieđusge bearráigeahččat dárkket čielggadanbarggu ovdáneami.
Giđđa lea leamaš hui hohpolaš.
Mannan vahku mis lei artihkal 8(j)-bargojoavkku čoakkán, ja bargu orru dál viimmat ovdáneame álgomohkiid maŋŋel.
Bargojoavku lágida Roavenjárggas 28.5.2010 eanangeavahanseminára, mas gieđahallojuvvojit biodiversiteahttasoahpamuša Akwe Kó rávvagat ja gaskavuođat Suoma lágaide.
Dáhpáhusas boahtá dieđáhus nehttii go jorgalusat gárvánit.
Semináras lágiduvvo joatkkaseminára čakčat.
Čoakkán mearridii čielggadišgoahtit hui máŋggalágán sierra áššiid, ee. mot sámiid vierrovuoigatvuohta, mii gullá biodiversitehttii, galggalii dutkojuvvot ja mot dat galggalii suddjejuvvot, sámi báikenamaid koordinerema álggaheami sámedikki, meahcceráđđehusa ja Sámi musea siidda gaskavuođa ovttasbargun dego maid makkár rávvagiiguin sápmelaččaid árbevirolaš diehtu galggalii furkejuvvot ja dutkojuvvot.
Bargojoavku lea diŋgon áššis čilgehusaid ovttasbargooassebeliin ja oažžut dain evttohusaid čakčat.
Daid vuođul dahkat evttohusaid min eadnebargojovkui, biodiversiteahttabargojovkui, man ovddasvástádussan lea 8(j)-bargojoavkku evttohusaid ovddos doalvun.
8(j)-bargojoavkobargan barggaha sámedikki, muhto artihkal 8(j):a olláhuhttin lea sápmelaččaide hui dehálaš.
Mii galgat vuoruhit 8(j)-bargojoavkku barggu daningo jáhkán, ahte artihkkala 8(j):a olláhuhtimiin sápmelaččaid riektesajádat buorrána hui beaktilit.
Olgoáššiidministeriija áigu báhcit eret bargojoavkkus.
Dát lea hui šállošahtti, daningo ministeriija ovddasvástádussan lea álgoálbmotjulggaštusa čađa mannan ja guorahallan biodiversiteahttasoahpamuša ektui.
Buohkain lea dálá áigge resursavátni, muhto dat gáibida vuoruhemiid.
Jáhkálii álgoálbmotgažaldagaid leat olgoáššiidministeriijaa vuoruheapmi earenoamážit daningo Suopma viggá ON. a dorvvolašvuohtaráđi lahtturiikan.
Sisdoalu sáhttá čohkket oanehaččat nu ahte vuostálastit veahádatáittardeaddji bargguid earáhuhttima ovttaveardásašvuohtaáittardeaddjin dego maid vealahan- ja dásseárvolávdegottiid ovttastahttima.
Sámediggi attii birasministeriijai muittuhančállaga luonddutiippaid uhkivulošvuohtaárvvoštallama doaibmabidjoevttohusháopmosiin.
Dat gávdno sámedikki ruovttusiidduin reivvet ja muittuhančállagat 2010 – gaskabláđi vuolde.
Muittuhančála gieđahallá earenoamážit boazodoallogažaldagaid, daningo dat gieđahallojuvvojit buot ealáhusain eanemusat davviguovlluin namuhuvvon árvvoštallamis.
Odne oassálasten davviguovllu kulturinstituhtta-fidnu stivrenjoavkku čoakkámii Durdnosis ja ihttin dollen Helssegii árktalaš ráđđádallangotti čoakkámii.
Giđđadearvvuođaiguin, Juvvá Lemet
Guottetáigge Mánnu lea gollan dan rájes go maŋimus čállen blogga.
Máhccen bargui válggaid maŋŋel ja dan rájes leage leamaš olu bargu ja hoahppu.
Sámedikki stivra ja sámi parlamentáralaš ráđi (SPR) stivra leaba juo háhppehan čoahkkanit ja muhtin Helsset reaisunai lea juo duohken.
Bargojoavkkus lea loahpparahčan manname, maŋimus čoakkán lea dán mánu, miessemánu loahpas.
Sámedikkis lea stuora ovddasvástádus bargojoavkku loahpparaportta čállimis.
Bargojoavkku loahpparaporta luobahuvvo birasministeriijai semináras, mii dollojuvvo Helssegis geassemánu čihččet beaivve (7.6.).
Siiddut leat vel áššesisdoaluset dáfus gurrosat, muhto ulbmilin lea buvttadit siidduide dieđu geasset.
Čoakkámis gieđahallui ee. uhkivuloš luonddutiippaid doaibmaprográmma (LuTU).
Doaibmaprográmma olláhuhttin gieđahallojuvvo maid čakčat sámedikki ja sámi ruovttuguovllu bálgesiid boazoisidiid oktasaščoakkámis.
Veahádatáittardeaddji Eva Biaudet guossástalai Anáris ja Čeavetjávrres.
Son oahpásnuvai ee. giellabeassedoibmii ja gulai nuortalašráđi, sámedikki ja Sámi Duodji-searvvi.
Ságastalaimet veahádatáittardeaddji, sámedikki ja Sámi Duoji oktasaščoakkámis mot sámi gávtti ja sámi duoji suoji sáhtálii buoridit.
Sámediggi ja Sámi Duodji fas oaidniba, ahte dušše dieđiheapmi ii leat dárbahassii, muhto sámi gávtti ja sámi duoji suoji buorideapmi gáibida návccaid bidjama dasa, nuppástusaid skuvlejupmái, bagadallama ja riikkaidgaskasaš geatnegasvuođaid olláhuhttima.
Sámediggi joatká barggu sámi duoji sajádaga buorideapmin ovttas Sámi Duodji – servviin.
Suoma sámedikki jođihanovddasvástádusa loahppa lahkona ja fargga dat sirdása Norgga sámediggái.
SPR:a čoakkáma áššelisttu nalde lei ee. davviriikkalaš sámi soahpamuša joatkkaráđđádallamat.
Boahtit doallat SPR:a stivrra čoakkámiid álohii ovdal davviriikkalaš sámi soahpamuša joatkkaráđđádallamiid.
Gulaimet maid čoakkámis sámi nuoraid konfereanssa lágidemiin.
Lágidanovddasvástádus lea dál Suoma sámedikkis.
Konfereansa lágiduvvo boahtte čavčča.
Sámi parlamentarihkkáriid konfereansa lágiduvvo maid čakčat, skábmánu Girkonjárggas.
Konfereanssa oktavuođas lágiduvvojit seminárat sierra fáttáin.
Fáddán leat válljejuvvon árktalaš guovlu ja árbevirolaš máhtut.
Gieđahalaimet maid SPR:a doaibmaprográmma ja SPR:a riikkaidgaskasaš ovddastusa davvi dimenšuvnna ovttasbarggus ja WIPO:s.
Ságastalaimet maid SPR:a oainnuin áššiin, mat gusket árktalaš guovllu hálddašeami.
Sámedikki stivrra čoakkámis lei sáttaságastallan sámedikki bargiidpolitihkalaš prográmmas (BAPP).
Sámediggái ráhkaduvvo dál vuosttaš geardde bargiidprográmma ja dan ráhkadeapmi leanai leamaš guhkes proseassa, mii lea bistán measta oba válgaáigodaga.
Prográmma boahtá vel okte stivrra čoakkámii, man maŋŋel dat sáddejuvvo sámedikki dievasčoakkáma gieđahallamii.
Geasi dievasčoakkámis lea boahtime viiddis, dán BAPP:a lassin áššelistui viggojuvvo oažžut sámedikki dásseárvo- ja ovttaveardásašvuohtaplánat dábálaš rehketdoalloloahpahanáššiid lassin.
Stivra fápmudii ságadoalli mearrideapmái cealkámuša árvvoštallamis, mas vihkkedallojuvvo mot luonddusuodjalanláhkaásaheapmi doaibmá ja muittuhusa addima biraslohpeohcamušas, mii guoská mášengolleroggama Lismájogas.
Sámediggi vuostálasttii eandalii biraslobi mieđiheami.
Mášengolleroggan uhkidivččii mearkkašahtti ládje guovllu sápmelaččaid návddašit iežas kultuvrras ja bargat dan mielde.
Sámi bálgesa leat eará eanangeavahanvuogit juo doarvái heađuštan.
Goanstajávrrit, ovddit vuovdečuollamat, turisma, guohtoneananmassimat ja luottat heajudit ain boazobarggu barganeavttuid dán viidodagas.
Jos biraslohpi mášengolleroggamii mieđihuvvolii, de dat sáhtálii doaibmat ovdadáhpáhussan ja doalvut oba Lismájoga mášengolleroggamii vuolušteapmái.
Johkii leat dahkkon juo máŋggat vuoluštanohcamušat.
Árvvoštallan mot luonddusuodjalanláhkaásaheapmi doaibmá lei sámi boazodoalu ja sámi kultuvrra dáfus morašlaš lohkamuš.
Árvvoštallama mielde bohccuid guohtuma áruid galggalii unnidit.
Daningo lea jearaldat lágaid doaibmivuođa árvvoštallamis, de dutkiid meroštallan áruid ii sáhte unnidit eará ládje go lágaid rievdademiin ja boazodoalu sajádaga geahnohuhttimiin.
Sámediggi gáibida, ahte luonddusuodjalanlágaid ođasnuhttima olis ii galgga heajudit sámi kultuvrra ja sámi boazodoalu sajádaga.
Meahccelága vejolaš ođasnuhttimis livččii dárbu dárkkálnuhttit meahcceguovlluid rájiid sihke ieš meahccelága nu, ahte meahcceguovlluide ii oaččole hukset luottaid ja njealljejuvllatjohtolagaid ja ahte meahccelága § 5 dárkkálnuhttojuvvolii dávistit dálás geavadii.
Lága § 5 oktan ággan meahcceguovllu vuođđudeapmái lea luonddu máŋggabeallásaš atnu, ja dat čujuha maid vuovdedollui.
Lágaid ođasnuhttimis galget váldojuvvot vuhtii vierrovuoigatvuođat, mat laktásit sámiid luonddugeavahussii.
Birasministeriija lea diŋgon doaibmivuođa árvvoštallamiid maiddái eanangeavahan- ja huksenlága ja birasváikkuhusain addojun lágaid doaibmivuođas.
Lagašjagiid ođasnuhttojuvvojit sihke luonddusuodjalanlágat ja eanangeavahanlágat.
Sámediggái šaddá olu bargu, daningo namuhuvvon lágat leat hui dehálaččat sámi kultuvrra dáfus.
Dán mánu beallemuttos alga New Yorkkas álgoálbmogiid bissovaš foruma čoakkán.
Munnai áigon dollet dohko, muhto eará dehálaš barggut estet dán vuoru mátkeplána.
Lei suddu go in beassan, daningo Suoma sámediggi ordne oalgedáhpáhusa ovttas olgoáššiidministeriijain ja Ecuadoriin.
Bárisin lea áldduid guottet ja sávan boazoeaiggádiidda boazolihku vai guottet lihkostuvvá ja ahte návddit eai speaja njuorat- ja ruksesmisiid.
Sámedikki hoahppodievasčoakkán Odne dollojuvvui sihkkarit sámedikki historjjá oaneheamos dievasčoakkán, mas mearriduvvoje olles njeallje ášši: 1) čoakkáma rahpan, 2) čoakkáma lágalašvuohta ja mearridanváldi, 3) beavdegirjedárkkisteddjiid válljen ja 4) čoakkáma áššelistu.
Dáid áššiid gieđahallama maŋŋel 11 sámediggeáirasa guđđe čoakkáma, vaikko dat lei dohkkehan čoakkáma lágalašvuođa ja mearridanválddálašvuođa sihke áššelisttu.
Čoakkámii báhce oktasaš sámi áššiid dikšut vuolláičálli lassin diggelahtut Irja Seurujärvi-Kari, Nilla Tapiola, Anu Avaskari, Petra Magga-Vars, Tuomas Aslak Juuso, Veikko Porsanger ja várrelahttu Tauno Haltta.
Erkki Lumisalmi, Asko Länsman ja Heikki Paltto ledje ovddalgihtii ilmmuhan ahte eai beasa oassálastit dohkálaš ákkaid geažil.
Sámedikki dievasčoakkán, mas leat mielde lohkkon 11 čoakkáma guođđán diggeáirasa, lea dohkkehan sámedikki bušeahta ja mearridan sámedikki čoakkámiid mearrin njeallje.
Dál čoakkámis ii lean mearridanváldi mearridit ovttage aitosaš ášši.
Sámediggi galgá liikká máksit čoakkángoluid, virgeolbmuid bargan barggu ja mátkegoluid.
Čoakkángolut oktan mátkegoluiguin, dulkomiin, ja čoakkánláigguin dahket 5000 euros bajás gitta 10 000 euro rádjái, dárkkes dieđut eai ožžojuvvo ovdal go buot rehkegat čoakkámis bohtet.
Sámedikki smávva bušeahtas dát lea stuora ruhta, mii bálkása 11 sámediggeáirasa almmá lágalaš ákka haga guođđin čoakkáma mielde.
Orui jáhkemeahttun, ahte juobe kulturlávdegotti ságadoalli vulggii čoakkámis, vaikko čoakkáma áššelisttus lei evttohus jagi 2012 kulturmearreruhtan.
Dán evttohusa addin maŋŋona dál ja lean gal duođaid fuolas das, makkár signála sámedikki dievasčoakkán addá dáinna lágiin sámi dáiddariidda, servviide, duodjáriidda ja nuoraide.
Sin dárbbuin ii gusto dárbbat beroštit 11 sámediggeáirasa válddihálu geažil.
Áššelisttus lei maid čilgehus jagi 2009 sámegiel sosiála- ja dearvvašvuohtamearreruđaid geavahusas.
Áššis ovddasvástideaddji lávdegotti, sosiála- ja dearvvašvuohtalávdegotti, ságadoalli guđii maid čoakkáma.
Jos čilgehus ii addojuvvo áiggebále, de dat sáhttá váttásnuhttit jagi 2011 mearreruđa oažžuma.
Dasa lassin dievasčoakkámis ledje golmma ovddit dievasčoakkámis sirdojun ilmmuhanášši, mat ledje sirdojuvvon go ovddit čoakkámat eai lean mearridanválddálaččat daid gieđahallat ja nu geavai dálnai.
Dasa lassin sámedikki dievasčoakkáma 4/2009 čoakkánbeavdegirji lea vel dohkkekeahttá, daningo beavdegirjedárkkisteaddjit leat beavdegirjji sisdoalus sierramielagat.
Earenoamážit jurddahan sápmelaš jienasteddjiid, geaid ovddasteaddjit eai leat guoddán ovddasvástádusaset sámediggeáirasin.
Nubbi ášši mas lean hui fuolas, ahte mii lea doaimma váikkuhusaid sápmelaččaid jienastanmoktii ja sámi nuoraide.
Sámediggi lea vuođđudan nuoraidráđi.
Makkár signála boares sami politihkkárat addet sámi nuoraide oktasaš áššiid dikšumis: jos čoakkáma guođđán olbmot eai oaččo dáhtuset čađa, de sii guđđet čoakkámiid ja billistit ná sámedikki barggu go áššit eai šatta gieđahallojuvvot.
Sávalin sámediggeáirasiid dovdat ovddasvástádusaset ja atnit árvvus bargguset sámi álbmoga ovddasteaddjin.
Dál 11 áirasa leat beahttán sápmelaččaid, sin váldehimuin ii leat geahčige.
Sámi álbmot lea addán sidjiide ovddasvástádusa dikšut oktasaš áššiid: dál sii leat luohpan dán ovddasvástádusas.
Sámedikki stivrii lea olggobeal láhkaáššedovdi čilgen, ahte váldodoaibmasaš ságadoalli earuheapmi livččii vuođđolága vuostá ja fas sámedikki stivrra earuheapmi sámediggelága ja sámedikki bargoortnega vuostá.
Jan Saijets vel jearai sierra leango válmmaš earránit barggustan.
Mun in beahte iežan jienasteddjiid ja guottiheddjiid nu ahte guođán ságadoalli bargguid lágahis ja čabu geažidemiid vuođul.
Lean geahččalan suokkardit manne muhtin sámediggeáirasat hálidit earuhit stivrra.
Dan joavkku ovddasteaddjit leat ovdanbuktán sulalaš ja gehppes ákkaid sierra mediain. Goassige sii eai leat sierranastán daguid, maid stivra lea dahkan nu vearrut, ahte dat ii návddaš sin luohttámuša.
Čoakkámis eai boahtán ovdan dákkár dagut.
Dalle sámedikki stivra oaččui juobe rámiid sámedikki stivrra earu gáibidan joavkkus.
Orru hui jáhkemeahttun, ahte oktanis dohkkehuvvo stivrra bargu muhto liikká vuostálastojuvvo ja stivra háliduvvo earuhuvvot.
Sámedikki politihkalaš kultuvra lea hui nuorra, muhto muhtinlágán ovdánan oainnu oktasaš áššiid dikšumii sáhtálii gal liikká vuordit.
Mun in leat gal boahtán eará jurddabohtosii go dasa, ahte 11 sámediggeáirasa eai ovttageardánit liiko sámedikki dálá stivrii.
11 sámediggeáirasa eai almmatge oaidnán eará molssaeavttu go vázzilit olggos čoakkánlanjas, daningo professor Kaarlo Tuori cealkámuš lei nu ovttačilggolaš.
Lágaid mielde stivrra sáhttá earuhit, jos stivrra lahtut válggaid maŋŋel dubmejuvvojit rihkkosis giddagassii.
Sávalinnai medias veaháš dutki journalismma.
Lean čuvvon viššalit Yle sámi radio ja Lapinradio ja doppe leat hui dávjá jearahallojuvvon, várra odnenai, sámedikki stivrra vuostálasti sámediggeáirasat almmá kritihka ja konkrehtalaš oainnuid haga das, gokko stivra lea bargan boastut.
Ságastallan lea leamaš hui ovttabealálaš ja dat doaibmá miellagovaid bakte.
Muhto dákkár dát mediaspeallu lea muhtimin.
Ieš oainnán, ahte media galggalii bargat iehčanasat ja bealáheamit ja háhkat ođđasiid, mat vuođđuduvvet bealátkeahtes ja áššálaš dihtui, eaige vuođđudit dieđuideaset dušše hohpolaš jearahallamiidda.
Media lea válddi fákta, muhto gean dehe man oassebeliid sámi media rievtti mielde fákte ja mainna lágiin.
Čoakkánmearrádusat ja čoakkánságastallan lea ealligoahtán juo iežas eallima media bálstáin ja sihkkarit joatkahuvvá vel dálážisge.
Munnai lean sivahuvvon uhkideamis go čujuhin lágaide čoakkámis, stivra lea sivahuvvon čiegadeamis ja das, ahte eat doalvvo áššiid dievasčoakkáma gieđahallamii.
Ovddes ja dálá gieldaláhka ja sámediggeláhka seahkáne máŋgga sámediggeáirasis hui báhuid.
Sámedikki dievasčoakkáma 11 áirasa olggosvázzileapmi orru olggosoaidnit hui absurda ja mánnálaš dahku.
Mus ledje buorit ođđasat muitalanládje, min ráđđádallamat vuoigatvuohtaministeriijain leat buktán bohtosa ja leat oažžume veaháš lassiruhtadeami sámedikki dán jagi bušehttii sámi parlamentáralaš ráđi jođiheapmái ja bálkágoluide.
Sámediggi lea aktiivvalaččat ovddidan sámiid vuoigatvuođaid cealkámušaidisguin ja álgagiiddisguin sámedikki dohkkehuvvon doaibmaplána mielde.
Gehččen ikt ’ eahkes mot stivra lea olláhuhttán sámedikki dán válgabaji doaibmaprográmma 2008-2011 ja mot dievasčoakkáma mearridan barggu doaibmačuoggát leat olláhuvvan sámedikki stivrra, lávdegottiid ja ságadoalli barggus.
Sámedikki váikkuhanvejolašvuođat leat cealkámušat, álgagat, evttohusat, beroštumiid bearráigeahčču ja sámediggelága 9. §:a ráđđádallamat.
Sámedikki doaibmaprográmma lea olláhuhtton beaktilit sámedikki resurssaid olis cealkámušain, álgagiin ja beroštumiid bearráigeahčus.
Čuovvovaš dievasčoakkámii soaittálii leat buorre buktit geahčastaga stivrra barggus sámedikki doaibmaprográmma ovddideapmin.
Stivra lea bargan ollásit doaibmaprográmma mielde, dan sáhttá juohkeokta ieš árvvoštallat go veardida sámedikki doaibmaprográmma, min addin cealkámušaid, sámedikki barggu 8(j)-bargojoavkkus ja giellaealáskahttinprográmmas sihke beroštumiid bearráigeahčus.
Dievasčoakkáma 11 áirasa olggosvázzileapmi njoazida veaháš sámedikki láhkaásahan bargguid dikšuma, muhto ii stivrra barggu.
Joatkit viidáseappot lágain mearriduvvon bargguid dikšuma.
Mii leat dan iežamet jienasteddjiide velggolaččat, dego maid dat sámediggeáirasat geat báhce čoakkánbáikái.
Loahppavahku oassálasttán suvdilis gárganeami doaibmagotti čoakkámii, Lappi allaskuvlakonsearnna čoakkámii ja sámediggi ráđđádallá diggelága 9 §:a mielde meahccefievrolágas birasministeriijain.
Bearjadaga bázán vahku čakčalupmui.
Čakčaluomu maŋŋel stivra beassá fas suokkardallat goas sámedikki čuovvovaš dievasčoakkán dollojuvvo, mat leat bušeahttavejolašvuođat čoakkámiid doallamii ja mot badjelmeare barggahuvvon čállingoddámet háhppeha buot áššiid válmmaštallat.
Čuovvovaš dievasčoakkámis lea leamaš ulbmilin ásahit sámedikki nuoraidráđi.
Mis álgá leat ráđi ásahemiin hoahppu, daningo mii leat ožžon oahpahus- ja kulturministeriijas dasa ruhtadeami ja davviriikkalaš sámi nuoraid konfereanssa lágidemiid galggalii álggahit jođánit go dan lágideapmi lea Suoma sámedikki ovddasvástádussan.
Boahttevaš nuoraidráđi bargun šaddá jáhku mielde maid sámi mánáid ja nuoraid dáiddadáhpáhusa lágideapmi.
Diehtojuohkingaskaomiin lea leamaš ovdan skuvlen- ja oahppomateriálalávdegotti mearrádus, man mielde sámediggi ii lágidivčče sámi mánáid ja nuoraid dáiddadáhpáhusa.
Áiggun geavahit áššis bargoortnega mielde ng. váldinvuoigatvuođa ja bivdit hálddahusa álggahit ášši válmmaštallama ja ruhtadeami ohcama ja doalvvun ášši sámedikki stivrra gieđahallamii.
Mearrádusain lea hoahppu, vai geargat ohcat ruhtadeami dáhpáhussii.
Sámi mánáid ja nuoraid dáiddadáhpáhus lea hui dehálaš dáhpáhus sámi mánáid ja nuoraid iešdovdui ja oktiigullevašvuhtii.
Jos dáhpáhus ii lágiduvvo, de sámediggi rihkkolii mu mielas sámedikki dievasčoakkáma doaibmaprográmma, mas sámediggi lea čatnasan ee. lágidit kulturdáhpáhusaid ja buoridit mánáid ja nuoraid eallindiliid dego maid sámi kultuvrra sajádaga.
Meahccái manai fas – Kärnä dulkome Ilo 111 – soahpamuša
Eanodaga suohkanhoavda Mikko Kärnä lea fas movttiidan dieđihastališgoahtit oainnuinis.
Dieđáhus manai binnánaš meahccái ja su dulkon lei riikkaidgaskasaš vuoigatvuođa vuostásaš.
Dađi bahábut Kärnä ii leat lihkostuvvan dađi buorebut ođđaseamos dieđáhusastisge.
Kärnä lei movttiidan dieđihit áššis čielgasit vuoigatvuohtaministtar Henrikssona guossástallama dihte ja son joatká dieđáhusastis ain Akwé: Kon – rávvagiid ja Meahcceráđđehusas cuiggodeami.
Lea gal oba buorre, ahte suohkanhoavda lea movttáskan riikkaidgaskasaš vuoigatvuođas ja lea oahpásnuvvan juobe ovtta Suoma ratifiseren soahpamuššii.
Dasa dat positiivvalaš áššit nohketnai.
Ilo 111 – soahpamuš jagi 1958 gieđahallá vealahangielddu bargomárkaniin ja ámmátbargama olis.
Vealahangieldu gieđahallojuvvo maid Suoma ratifiseren siviila- ja politihkalaš vuoigatvuođaid oktasašsoahpamušas, Eurohpá olmmošriektesoahpamušas, ON:a nállevealaheami vuostásaš oktasašsoahpamušas ja Eurohpá Uniovnna ovttaveardásašvuohtadirektiivvas.
Dát buot geatnegasvuođat lea váldojuvvon Suoma lágaid oassin, dego vuođđoláhkii, ovttaveardásašvuohtaláhkii ja sierralágaide, mat stivrejit bargoeallima.
Vuođđoláhka (§ 17, § 22) go ovttaveardásašvuohtaláhkage (§ 7) dahket vejolažžan positiivvalaš sierrameannudeami duođalaš dásseárvvu joksama várás.
Riikkaidgaskasaš soahpamušat leat dakko bakte miellagiddevaččat, ahte dain ii sáhte luvvet dušše ovtta artikla, muhto dat fertejit dulkojuvvot ovttas buot artiklaiguin, eará riikkaidgaskasaš geatnegasvuođaiguin ja sisriikkalaš lágaiguin, maidda riikkaidgaskasaš geatnegasvuođat leat implementerejuvvon dehege olláhuhttojuvvon.
Positiivvalaš sierrameannudeapmi lea iešalddes maiddái ILO 111-soahpamuša okta geatnegahttin ášši.
Soahpamuša artikla 5 mielde earenoamáš suodjalan- ja veahkehandoaibmabijut, maiddá galgá riepmat ILO soahpamušaid dehe ávžžuhusaid geažil, eai galgga adnojuvvot vealaheapmin – dán lei Kärnäge dieđáhusastis fuobmán.
Dasa lassin seamma artiklas namalassii mearriduvvo, ahte vealaheapmin eai adnojuvvo dakkár sierradoaibmabijut, mat leat dárbbatlaččat dakkár olbmuid dárbbuid dorvvasteami várás, geat dárbbahit earenoamáš veahki dehe doarjaga omd. kultuvrralaš sajádagas vuođul.
Sáhtán leat hui ovttaoaivilis Kärnäin das, ahte ILO 111-soahpamuš galgá gudnejahttojuvvot (vaikko dat gal juo gudnejahttojuvvo daningo dat lea min álbmotlaš lágaid oassin), vaikko Kärnä leanai dulkon soahpamuša ollásit vearrut.
Kärnä mielas meahcceláhka ja várra maid Meahcceráđđehuslága § 4, mas mearriduvvo sámi kultuvrra suojis, livččiiga Ilo 111 – soahpamuša vuostásaččat, daningo dat bidjába ealáhusbargiid sierraárvosaš sajádahkii ja earenoamážit vealahivččiiga turismafitnodatolbmuid.
Ilo 111 – soahpamuš go fal ii ane sierra ealáhusaid sierralágán meannudeami vealaheapmin, vealaheapmi lea gildojuvvon náli, oskkoldaga dehe sohkabeali vuođul.
Summa summarum: Kärnä manai fas meahccái iežas dulkomiin.
Kärnä váldá maid beali Näkkela bálgesa juohkimii.
Ášši ii Kärnäge mielde gula suohkanii, muhto son ii máša leat kommenterekeahttá ášši.
Su oainnu mielde suohkan vuostálastá bálgesa rádjeáiddi huksema, daningo dat livččii várra Ilo 111-soahpamuša rihkkun.
Rádjeáidihan ii easttále geange bargamis ámmáhisttis iige eandalii uhkidivčče geange ámmáhis bargama.
Näkkela bálgesa juohkin nuppegežiid doarjjulii Suoma riikkaidgaskasaš olmmošriektegeatnegasvuođaid olláhuvvama ja buoridivččii sámi boazodoalu sajádaga.
Lean ilolaš, ahte Kärnä atná dehálažžan rievttes dieđu juohkima.
Dađi bahábut son ii maŋimus áiggiid leat iežas dieđahusain dán ulbmilis riekta lihkostuvvan.
Riikkaidgaskasaš soahpamušaid boastto dulkoma lassin Kärnä čuoččuha, ahte sámediggi livččii gáibidan Näkkela bálgesa juohkima.
Sámediggi ii leat gáibidan bálgesa juohkima, muhto dat lea bálgesa siskkáldas ášši.
Persovnnalaččat doarjjun hui liggosit bálgesa juohkima ja sámediggi addá áššis sihkkarit cealkámušas, jos bálges dan sámedikkis bivdá.
Sámedikki ovddasteaddjit mannet muhtimin logaldeame sierra eiseváldiide sápmelaččaid vuoigatvuođain ja daid gaskavuođas riikkaidgaskasaš olmmošriektesoahpamušaide.
Daningo Eanodaga suohkanhoavda lea čájehan stuora beroštumi riikkaidgaskasaš soahpamušaide, de sámediggi fállá suohkanii logaldanbálvalusaid mávssuin sámiid vuoigatvuođain, álbmotlaš sámiide guoskevaš lágain ja riikkaidgaskasaš soahpamušain.
Maiddái suohkaniid barggut ja suohkanláhka sáhtále dán oktavuođas gieđahallojuvvot.
Dát unnidivččii disinformašuvnna meari.
Lean duođaid ilus, ahte ná máŋggas sápmelaččain besse suohkanválggain čađa – muhto bargomearri dis gal lea olu.
Sávan didjiide veadjima ja movtta bealuštit sápmelaččaid vuoigatvuođaid suohkanis, earenoamážit dan hásttuheaddji eiseváldibirrasis.
Norgga stáhta lea geassádeame davviriikkalaš sámi soahpamušhápmosis iige hálit addit Norgga sámediggái rievttes váikkuhanválddi soahpamuša ratifiserenráđđádallamiin.
Norgga ráđđehus ii hálit addit sámediggái dásseárvosaš sajádaga iežas ráđđádallansáttagottis.
Sámi parlamentáralaš ráđi jođiheaddjin anán Norgga stáhta doaimma áššis sakka morašlažžan.
Norga lea álohii leamaš ovdamearkan eará riikkaide sámi áššiid dikšumis ja dál Norgga doaibma lea earenoamážit váruheaddji ovdamearka.
Ságastallen áššis odne Norgga sámedikki presideanta Egil Olliin, gean Norgga stáhta mearrádus guoskkahii sakka, dadjat juo čarvii váimmu.
Sámeministariid ja – presideanttaid čoakkámis lei áigumuš mearridit davviriikkalaš sámi soahpamuša ratifiserenráđđádallamiid álggaheamis ja mearrádus ráđđádallamiid álggaheamis sirdása fas.
Olli šállošii sakka dán dilis.
Suoma sámediggi ja Suoma vuoigatvuohtaministeriija leigga gergosat ratifiserenráđđádallamiidda, daningo šiehtaime ovttasráđiid ovddalgihtii ráđđádallamiid ravdaeavttuin ja sámedikki váikkuhanválddi dorvvasteamis ratifiserenráđđádallamiin.
Olli anii Suoma stáhta ja sámedikki doaimma áššis ovdamearkalažžan ja buorrin go dat leigga rahpasit ságastallan ja šiehttan ravdaeavttuin.
n Sávan, ahte Norgga stáhta čatnasa álgoálbmoga sajádaga ovddideapmái ja dorvvasta sámedikki váikkuhanválddi ráđđádallamiin.
Norgga stáhta oaidnu lea hui morašlaš dannai dáfus go dat lea ratifiseren ILO 169-soahpamuša ja čatnasan dorvvastit sámiid iešmearrideami Norggas.
Basiid maŋŋel ferte guorahallat leago dárbu gohččut SPR:a stivrra telefončoakkáma čoahkkái hohpolažžan, vai sáhttit bealisteamet čujuhit doarjaga Norgga sámediggái ja geahččalit váikkuhit Norgga stáhtii.
Norgga stáhta doaimmaid dáfus lean hui duhtavaš dasa, ahte Suoma sámedikki stivra ii miehtan Anne Nuorgama ja su lihtolaččaid deaddima dihte ja mearridii vuolgit ráđđádallamiidda mielde easka dan maŋŋel go dat oaččui dáhkádusaid Suoma vuoigatvuohtaministeriijas sámedikki ráđđádallanovddasteddjiid váikkuhanválddis, soahpamuša dohkkehanproseassas Suomas ja áššedovdiresurssaid dorvvasteamis.
Ledjen odne Árktalaš ráđđádallangotti čoakkámis.
Mus ledje olu mearkkašumit strategiijahápmosa measta juohke siidui birasáššiin, luondduriggodatgažaldagain ja áššiin, mat gieđahalle álgoálbmogiid.
Etniidbeairuohta Mannan bloggačállimis lea juo vássán muhtin áigi.
Dollen muhtin luopmobeaivve miessemánu álggus ja lean fas máhccan bargui.
Ovdal mu luomu dollojuvvui sámedikki stivrra čoakkán.
Áššelistu lei guhkki ja čoakkáma mearrádusain leat maid ráhkaduvvon ođđasat.
Orru leame nu, ahte sámedikki dán jagi barggu oktan stuora ja dehálaš deaddočuokkisin lea ruvkeláhka ja ođđa golledoidinohcamušat.
Ođđa ruvkeláhka ii šat dovdda vuoluštanohcamušaid muhto dálá lága mielde ohccojuvvojit málbmaohcanlobit ja dán dáhpáhusas dieđusge golledoidinlobit.
Dat gal lea duođaid stuora mearri.
Ovddit jagiid sámiid ruovttuguovllus johttáhuvvoje sulaid 10 ohcamuša jahkásaččat.
Dáláš resurssaiguin sámediggi ii bastte vástidit dáidda cealkámušbivdagiidda.
Sámedikki stivra attiige evttohusa vuoigatvuohtaministeriijai ja sierra eiseválddiide sámedikki resursadási bajideami várás, vai sámediggi sáhttá dikšut lágas mearriduvvon bargguidis ja addit cealkámušaid ohcamušain.
Mu fuolastuhttet sakka golledoidinohcamušaid stuora meari váikkuhusat sámi árbevirolaš ealáhusaiguin bargamii ja earenoamážit boazobargui.
Buot ohcamušat leat boahtán Anára suohkana ja Soađegili Sámi bálgesa viidodagaide.
Bálgesiin bivdojuvvojit maid cealkámušat golledoidinohcamušain.
Mot bálgesat háhppehit eará bargguideaset doaimmaheami dihte mannat čađa ohcamušaid ja addit dain cealkámušaid, go dain eai leat bálkáhuvvon bargit ?
Orrunai leame nu ahte sámiid ruovttuguvlui lea boahtán ođđa gollerohkkaheapmi ja golleroggan lávdá ain viiddit duovdagiidda.
Dán vahku álgogeahčen Davvi-Suoma guovlohálddašanvirgelágádus, Avi, attii hui ahkidis mearrádusa.
Avi attii biraslobi mášengolleroggamii Lismájohkii Vuohčus.
Mearrádus lei duođaid ahkit, iige dán guovllus leat ovdal leamaš mášengolleroggan.
Mun leannai addán čállingoddái bargun válmmaštallat sámedikki váidalusa Vaasa hálddašanriektái biraslobi mieđiheamis.
Doaivvu mielde maid Sámi bálges ja eará osolaččat váidálivčče biraslobi mieđiheamis.
Cealkámuš vuođđuduvai sámedikki čoakkáma dohkkehan cealkámuššii Ilo-soahpamuša ratifisereneavttuin.
Vuoigatvuohtaministeriija lea čielggadišgoahtán sámediggelága earáhuhttindárbbuid.
Sámedikki stivrra mielde ođasnuhttindárbbut leat olu válgavuogádaga gárgeheami rájes gitta sápmelačča meroštallama rádjái.
Sámedikki evttohii, ahte sámediggi livččii maŋimus váidalaneiseváldi sámedikki válgalogahallama nannemis.
Omd. Norggas Sámediggi lea maŋimus váidalaneiseváldi.
Stivra evttohii dasa lassin, ahte láhka dárkkistuvvolii rehketdoallolága geatnegasvuođain.
Maiddái sámediggelága § 9 evttohuvvui dárkkistuvvot eiseválddiid geatnegahtti guvlui.
Stivrra álgocealkámuš gávdno sámedikki ruovttusiidduin čujuhusas www.samediggi.fi/lausunnot.
Dán vahku mannen Helssegis deaivame vuoigatvuohtaministtar Anna-Maja Henrikssona.
Ságastalaime Ilo-soahpamuša ratifiseremis, sámediggelága earáhuhttindárbbuin ja sámedikki resursadilis.
Boahtte vahku oassálasttán biodiversiteahttabargojoavkku čoakkámii ja ráđđádallamiidda Meahcceráđđehusain áigeguovdilis fidnuin, mat gusket sámiid ruovttuguovllu.
Vuorddehahtti lea, ahte dat gárváneaba vel ovdal geasseluomu.
Buori etniidbeaivvi buot sápmelaš etniide ja giitosat sidjiide sámi kultuvrra sirdimis boahttevaš buolvvaide !
Vuottesjávrres 12.5.2012 Juvvá Lemet
Vahku ságat Vahkku lea mannan bargomátkkiin.
Anáris lei mannan gaskavahko sámedikki lágidan álbmotčoakkán Anárjávrre oasseoppalašlávas.
Sámediggi gulai vuosttaš háve muhtin dihto guovllu sápmelaččaid nu ahte lágidii álbmotčoakkáma sámedikki cealkámuša várás.
Ledjen hui duhtavaš dilálašvuhtii ja dan bohtosiidda.
Álbmotčoakkámii ledje čoahkkanan guovllu sápmelaččat ja oaččuimet sis earenoamáš buriid oainnuid ja beliid Anárjávrre oasseoppalašlávas, lávvaevttohusa váikkuhusain ja ášši válmmaštallamis.
Sámedikki virgeolbmot čohkkejit dilálašvuođa oainnuin muittuhančállosa, mii adnojuvvo sámedikki cealkámuša duogášmateriálan.
Čavčča mielde cealkámušárvalus gieđahallojuvvo sámedikki sierra orgánain.
Lávva váikkuha mávssolaš vuogi mielde guovllu sápmelaččaid návddašanvuoigatvuođaide ja kultuvrra miel árbevirolaš ealáhusaiguin bargama eavttuide.
Jos láva válmmaštallanáigedávvala olis lea vejolaš, de doalvut cealkámuša dárbbu mielde sámedikki dievasčoakkáma dohkkeheami várás.
Sámedikki hálddahus SPR:a čállingoddin lei bargan buori barggu min resursaváilliin fuolakeahttá ja SPR:a stivra barggai čoakkámis máŋga dehálaš mearrádusa.
SPR:a stivra ásahii bargojoavkku válmmaštallat SPR:a bargguid ja hálddahusa ođasmahttima.
SPR:a stivra maid gávnnahii dárbbu gárgehit SPR:a dieđihandoaimma.
SPR:a stivra mearridii vuođđudit ruovttusiidduid ja boahtte jagi lágidit almmolaš gilvvu logo oažžuma várás SPR: ái.
SPR:a bargun lea ovddastit sápmelaččaid riikkaidgaskasaš oktavuođain ja ruovttusiidduid váilun váttásnuhttá namuhuvvon barggu.
SPR:a stivra attii čoakkámistis guokte hui dehálaš evttohusa.
SPR evttoha EU:ii, ahte guovddáža bargguide gulalii maid dialoga olláhuhttin árktalaš álgoálbmogiiguin.
Nubbi SPN:a stivrra evttohusain guoská Eurohpá Uniovnna jagi 2020 biodiversiteahttaulbmiliid.
Biodiversiteahttaulbmil stivre Eurohpá Uniovnna ráđđádallamiid biodiversiteahttasoahpamuša olláhuhttimis sihke stivre EU:a politihkka- ja ruhtadandoaibmabijuid.
SPR:a stivra evttohii, ahte ulbmilis čatnašuvvo dorvvastuvvot sámiid árbevirolaš diehtu ja luonddu biodiversiteahta seailun.
SPR:a mearrádusat ja evttohusat gávdnojit lagašáiggiid sámedikki ruovttusiidduin dokumeanttat / sámi parlamentáralaš ráđđi – gaskabláđi olis.
Bearjadaga oassálasten Árktalaš ráđđádallangotti čoakkámii Árktalaš guovddážis, Roavenjárggas.
Čuovvovaš háve ráđđádallangoddi čoahkkana easka boahtte jagi.
Ráđđádallangotti ságadoallin lea molsahuvvan oaiveministara stáhtačálli Mika Rossi.
Čoakkámis gieđahallojuvvui eanasin stáhtaráđi árktalaš strategiija sisdoallu ja dan joatkkabargamis soahpan.
Loktejin čoakkámis ovdan SPR:a doarjaga árktalaš informašuvdnaguovddážii.
Čoakkáma maŋŋel oassálasten EU árgabeaivvis-panelii.
Komiššuvnnain ságastallat ee. EU:a árktalaš strategiija válmmaštallamis, álgoálbmotovttasbarggus ja sámi parlamentáralaš ráđi evttohusain.
Bearjadaga lea Anáris sámedikki stivrra čoakkán, maŋimus ovdal dievasčoakkáma.
Válggaid maŋŋel Giitosat jienasteddjiide luohttámušas munnje.
Lean ilolaš go sáhtán joatkit sámedikki lahttun vel boahttevaš njeallje jagi.
Gelddolašvuođa dáidda válggaide buvttii válggaid áigge beaggin váttisvuođat beassat jienastit.
Válggat bohciidahtte gal hui stuora fuola.
Ná dat gal ii sáhte joatkahuvvat.
Jienastanortnet ferte rievdaduvvot, vai dánsullasaš áššit eai beasa šat dáhpáhuvvat.
Demokratiijai gullá juohkeovtta jienastanvuoigatvuohta ja danin vuoigatvuohta beassat jienastit lea vuođđovuoigatvuohta, man fas ii sáhte dahkat liiggás váttisin dehe ruđalaš gažaldahkan.
Máŋggalot miillaid beaivemáhca mohki bostii lea juo ruđalaš gažaldat.
Boahtte sámediggi galgá evttoheamit váldit njunušfidnun válgaortnega ođasteami.
Vaikko válggat leat olláhuhtton, de sámedikkis ii leat ráđđi báhcit vuordit ortniiduvvančoakkáma, muhto beaivválaš ja rutiidnabarggut galget dikšojuvvot.
Daningo válgabadji lea ná loahpas, de sámediggi sirdása muhtinlágán “ doaimmahusdiggin ”.
Dát dárkkuha dan, ahte rutiidnabarggut doaimmahuvvojit, muhto nuppe dáfus eai gieđahallo ođđa viiddesvuđot áššit linnjemat eai bargojuvvo.
Dán geažil sámedikki stivra čoakkámisttis mannan bearjadaga stivra mearridii evttohit dievasčoakkámii, ahte sámedikki bargiidpolitihkalaš prográmma, dásseárvo- ja ovttaveardásašvuohtaprográmmat sirdojuvvole ođđa sámedikki gieđahallama várás.
Stivrra oainnu mielde dáid áššiid linnjen gullá ođđa sámediggái.
Sámediggi doallá čakčat vel guokte dievasčoakkáma ja jos golggotmánu dievasčoakkán nu mearrida, de bargiidpolitihkalaš prográmma ja plánat sáhttet gieđahallot vel jagi maŋimus čoakkámis.
Mannan vahku sámediggi ráđđádalai Lappi lihtuin govdaoalle-, johtalusvuogádat- ja riikkaidgaskasašvuohtastrategiijas.
Bukten ovdan, ahte johtalusvuogádatstrategiijas bajiduvvole ovdan sámiid ruovttuguovllu sierradárbbut, earenoamážit Njellima luotta vuođđodivvun, mii lea hohpolaččamus luoddafidnu.
Livččii dehálaš, ahte Njellima luotta vuođđodivvun bajiduvvolii oktan njunušfidnun ja luotta divodeapmái livččii oktasaš dáhttu – dat álkidahtálii maid ráđđádallamiid stáhta guvlui.
Disdagas gaskavahkkui lean Gironis Barentsa Euro-Árktalaš Ráđi čoakkámis dehege nugo dadjet Barentsa guovllu olgoriikkaministariid čoakkámis.
Gironis dollen munnje hui mielamiel dáhpáhussii Suoločielgái, sámi nuoraid oktasaš davviriikkalaš konferensii.
Buvttán dilálašvuhtii Suoma sámedikki ja sámi parlamentáralaš ráđi (SPR:a) dearvvuođagaid sihke doalan ovdasága sámiid árbevirolaš dieđus.
Suoločielggis čoahkkana oktanaga nuoraidkonfereanssain SPR:a stivra.
SPR:a stivrra lahtut oassálastet aŋkke muhtin áigge nuoraidkonferensii.
Dearvvuođagat Roavenjárggas Mannan bearjadaga lei sámi parlamentáralaš ráđi stivrra dán jagi maŋimus čoakkán.
Čoakkáma álggus mis lei stuora gudni oažžut SPR:a guossin veahádatáittardeaddji, boahttevaš ON:a bissovaš foruma lahttu Eva Biaudeta.
Ságastalaimet SPR:a ja bissovaš foruma ovttasbarggus ja boahttevaš bissovaš foruma prográmmas.
Ságastalaimet maid ON. a álgoálbmotraporterejeaddji James Anaya guossástallamis mannan cuoŋománus go son lei SPR:a guossin.
Čoakkáma maŋŋel veahádatáittardeaddji oahpásnuvai ee. Eanodaga sámegiel beaivedikšui, oahpahussii ja boarrásiiddikšui.
Norgga bealde leat ovddideame filbmaovttasbarggu málle, man vuođđun lea oasussearvi.
SPR:a stivra mearridii ain čielggadit vejolašvuođaid ovddidit oktasaš davviriikkalaš sámi filbmaguovddášmálle.
SPR:a stivrras gulaimet maid Sámiráđi áššis, mii guoská sápmelaččaid ovddastusa Árktalaš ráđis.
Sámiráđi ovddasteaddjit muitale, ahte sii eai ovddas sápmelaččaid árktalaš ráđis muhto dušše iežaset organisašuvnna.
SPR merkii Sámiráđi oainnuid diehtun ja gieđahallat ášši vel čuovvovaš SPR:a stivrra čoakkámis.
SPR:a stivra mearridii ohcat dárkojeaddji sajádaga WIPO:i (World Intellectual Property Organization) ja dan komiteai, mii gieđahallá álgoálbmogiid árbevirolaš dieđu.
WIPO dehege máilmmi vuoiŋŋaduoji suodjalanorganisašuvdna lea Ovttastuvvan našuvnnaid sierraorganisašuvdna.
WIPO:s válmaštallojuvvo soahpamušdeaksta riikkaidgaskasaš instrumeantta dehe instrumeanttaid oažžuma várás genariggodagaid, árbevirolaš dieđu ja álbmotárbevieruid suodjaleapmái.
SPR:a oassálastin WIPO bargui leanai danin earenoamáš dehálaš.
SPR mearridii álggahit maid sámi skuvlenpolitihkalaš prográmma válmmaštallama.
Lean hui duhtavaš, ahte leat johttáhan máŋggalágán prográmma- ja ovddidandoaimmaid SPR:s.
SPR:ái ja sápmelaččaid ovttasbargui livččiinai duođaid dehálaš, ahte sápmelaččain livččii maid Ruošša bealde iežaset álbmotválljenorgána.
Doaivvu mielde Moskovas ipmirdit dán dárbbu.
Dát vahkku manai Roavenjárggas máŋggain čoakkámiin.
Disdaga lei artihkal 8(j)-bargojoavkku čoakkán.
Čoakkámis dohkkeheimmet viimmat biodiversiteahttasoahpamuša Akwé: Ko rávvagiid suomagiel jorgalusa.
Suomagiel jorgalus maid almmustahttojuvvo sáttasániidisguin lagašáiggiid.
Dohkkeheimmet duogášmateriálan sámedikki dahkan čilgehusa Akwé:Ko rávvagiid gaskavuođas Suoma lágaide.
Disdaga ráđđádalaimet Meahcceráđđehusain vuovdegeavahanvugiin sámiid ruovttuguovllus.
Mannan oktasaščoakkámis šiehtaimet, ahte sámediggi ordne oktasaščoakkáma vel dán jagi go bargojoavku, mii čielggada alimus lobálaš boazomeriid, álggaha barggus ja aiddo dan čoakkámis gieđahallojuvvole dát gažaldagat.
Imaš gal, bargojoavku ii leat velge ásahuvvon vaikko nammadangirjjit bohte juo geassemánu.
Meahcceráđđehusa oaivehoavda Jyrki Kangas deattuhii sártnistis sámi kultuvrra suodjaleami dehálašvuođa sámiid ruovttuguovllu stáhta hálddašan eatnamiid dikšumis ja anus sihke oinnii ovttasbarggu sámedikkiin buorránan sakka.
Meahcceráđđehusa hálddašanmálles lea lohpiduvvon ordnejuvvot sámediggelága 9 § ráđđádallan juo jagi 2009 loahpas, muhto ráđđádallamis gal ii leat gullon vel dán rádjái mihkkege.
Ođđasiin lea measta vahkosaččat vaikko makkár imašlaš evttohusat Meahcceráđđehusa ođđa hálddašanmállen.
Hálddašanmálle ođastus ii mainnage lágiin geargga dáid riikkabeivviid gieđahallamii.
Jáhku mielde ráđđehus lea goitge linnjeme Meahcceráđđehusa hálddašanmálle vel dán jagi ja lága válmmaštallan bázálii boahtte riikkabeivviide.
Orru gal oalle ahkidis jurdda, ahte dálá ráđđehus jur ovdal riikkabeaiveválggaid lea linnjeme ná mearkkašahtti áššis ja čatname boahtte riikkabeivviid gieđaid.
Válmmaštallan ii leat muđuidge deavdán buori hálddahusa gáibádusaid, čanusjoavkkuid eai leat gullan áššis ja áššit leat válmmaštallojuvvon čihkosis.
Buot jierbmámus livččii ráfáidahttit dili ja ráđđádallat áššis EU:a komisšuvnnain.
Jos Meahcceráđđehusa hálddašanmálle gáibida duođaid rievdadusaid, de ášši válmmaštallan galggalii álggahuvvot riikkabeaiveválggaid maŋŋel bargojoavkkus, mas livčče rabas vuogi mielde ráđđádallame čanusjoavkkut ja meahcceráđđehusa olbmot.
Duorastaga deiven Kanada Suoma ambassadöra ja Kanada oarjedavveterritoriija hoavda ja ságastalaimet Kanada ja Suoma álgoálbmotpolitihkas.
Odne bearjadaga sámedikki stivra čoahkkanii telefunčoakkámii nammadit muhtin hohpolaš ovddastusaid.
Sámedikki stivra maiddái mearridii, ahte sámi mánáid ja nuoraid dáiddadáhpáhus lágiduvvo boahtte jagi ja lágidemiid ovddasvástádus lea sámedikki skuvlen- ja oahppomateriálalávdegottis sihke virggistis álggahan nuoraidčállis ja boahttevaš nuoraidráđis.
Sámedikki skuvlen- ja oahppomateriálalávdegoddi lei mearridan ahte dáiddadáhpáhus ii ordnejuvvole boahtte jagi ja stivra geavahii dál veto-rievttis ja mearridii, ahte dáhpáhus ordnejuvvo.
Dáhpáhus lea dehálaš sámi mánáide ja nuoraide ja dáhpáhusa ordnekeahttá guođđin attálii ahkidis signála mánáide ja nuoraide.
Jáhkán, ahte go oažžut nuoraid vel nannosit mielde dáiddadáhpáhusa ordnemii, de oažžut das vel buoret ja geasuheaddji dáhpáhusa.
Čoakkáma áššelisttus lea ee. Kanada árktalaš politihkka, Nunavuta hálddašanmálle ja gullat maid inuihtaid ovddasteddjiid.
Københavnna guvlui Boahtte vahku vuolggán Københavnii ON:a dálkkádatráđđádallamiidda áššedovdin Suoma stáhta sáttagottis.
Álgoálbmogat oassálastet dán čoakkámii viidát, sihke Norgga ja Ruoŧa sámedikki politihkalaš jođiheaddjit oassálastiba maid ráđđádallamiidda.
Maiddái inuihtat oassálastet sirkumpolára ráđiset bakte ráđđádallamiidda ja lágidit Københavnnas maid iežaset oalgedáhpáhusa.
Maiddái Unescos lea iežas oalgedáhpáhus Københavnnas ja doppe almmustuhttojuvvo girji dálkkádatrievdama váikkuhusain árktalaš álgoálbmogiidda.
Vuorddán dálkkádatráđđádallamiid stuora beroštumiin ja sávan, ahte álgoálbmotgažaldagat váldojuvvojit vuhtii dálkkádatrievdama caggamis ja ahte Københavnnas dahkkojuvvolii šiehtadus čadni bázáhusgeahpádusain.
Obanassii dálkkádatšiehtadus ja dan oassebeallečoakkámat galggale gárgehuvvot nu ahte álgoálbmogiid váikkuhanvejolašvuođat dorvvastuvvojit.
Máŋggaide álgoálbmogiidda dálkkádatrievdan sáhttá leat sin kultuvrra boahtteáiggi stuorimus uhkki.
Álbmogiid orrunguovllut ekváhtora lahkosiin sáhttet šaddat dohkkemeahttumin báhkkasa ja goikkádaga geažil ja álgoálbmogat sáhttet šaddat hilgut iežaset árbevirolaš orrunguovlluid ja kultuvrralaš eallinvuogi.
Maiddái árktalaš álgoálbmogat sáhttet šaddat muotkut orrunguovlluineaset eret mearragierraga loktaneami dihte.
Sámedikki dán jagi maŋimus dievasčoakkán dollojuvvo 16.12., gosa dađi bahábut in ieš beasa Københavnna dálkkádatráđđádallamiid geažil.
Ságadoallin livččen dieđusge sáhttán sirdit dievasčoakkáma, muhto dat livččii dagahan bearehaga váivvi sihke diggeáirasiidda ja sámedikki hálddahussii.
Demokratiija olláhuvvan lea dehálaš ja dađi várás sámedikkis leat guokte várreságadoalli.
Čoakkáma áššelisttus leat hui dehálaš áššit.
Maŋimus ášši gieđahallan lea dan duohken, ahte váldágo dievasčoakkán ášši gieđahallamii daningo sámedikki stivrra cealkámuševttohus ožžojuvvui válmmasin easka 8.12. dievasčoakkáma gieđahallama várás.
Sámedikki stivra anii sámisoahpamušášši nu mávssolažžan, ahte áššis cealkin gullá dievasčoakkáma mearrideapmái.
Gaskkohagaid oažžu imaštallat go čuovvu sámedikki doaimmas ráhkaduvvon ođđasiid.
Sámediggi lea sadden sámiid ruovttuguovllu suohkaniidda reivve, mii guoská suohkaniidda mieđihuvvon sámilasi geavahusa ja mas sámediggi lea bivdán ruhtadeami čuoziheami sámegiel bálvalusaide ja lea bivdán suohkaniid bargat ovttas sámedikkiin bálvalusaid čuoziheamis.
Lapin radio lei ráhkadan dakkár ođđasa ahte sámediggi riidala Anára suohkaniin.
Dábálaš beroštumiid goziheami ii gal sáhte ođđasiin gohčodit riidaleapmin dehe nákkahallamin.
Sámedikki almmusreive suohkaniidda gávdno sámedikki ruovttusiidduin dokumeanttat ja álgagat – gaskabláđi vuolde.
Livččii sávahahtti, ahte sámi áššiin sáhtálii ráhkadit ođđasiid almmá giivviisvuođa ja áššiid badjelmeare dramatiserema haga.
Dramáhtalaš ođasráhkadeapmi orru movttiidahttán aŋkke Lapin radio neahttasiidduid lohkkiid vuostálastit sámedikki barggu ja sámiid sajádaga obanassii.
Sámedikkis eai leat dađi bahábut resurssat aŋkke vel ámmátdieđiheapmái.
Vaikko sámedikki álgagat ja cealkámušat gávdnojit ruovttusiidduin, de dálá mediamáilmmis daid ohcan dáidá leat liiggás njoazes bargu ja dieđihangaskaoamit galggale oažžut buot jođánit ja oanehis dieđáhusaža hámis.
Dađi bahábut maiddái riikkabeivviid doaibmama oažžu muhtimin imaštallat.
Riikkabeaivvit attii 20 000 euro ruđa anárašgiel oahppomateriála buvttadeapmái, muhto ii váldán mainnage lágiin vuhtii sámedikki dahkan evttohusaid oahppomateriála mearreruđa ollislaš lasiheamis.
Buot ruhtadeapmi lea dieđusge buorre, muhto dákkár doaibma ii leat sámegiela plánenvuloš guhkesáigge ovddideapmi iige doarjjo stáhtaráđi olmmošvuoigatvuohtapolitihkalaš čielggadeamis addin linnjema sámegiela ealáskahttinprográmma álggaheamis.
Sámedikki stivra lea maŋimus golggotmánu gáibidan stáhtaráđis giela ealáskahttinprográmma hohpolaš álggaheami, muhto eat leat vel ožžon vástádusaid evttohusaidasamet.
Ovdamearkkadihte nuortalašgiela oahppomateriála buvttadeapmái riikkabeaivvit ii addán lassiruđa, vaikko nuortalašgiel oahppomateriálas lea aivve liikká stuora váili, jos juo ii stuorit.
Sámi giellalága vuolggasadji lea dat, ahte sámegielat leat dásseárvosaččat ja maiddái riikkabeaivvit lágaid ráhkadeaddjin galget ieža doahttalit dán lága.
Seammaáigásaččat ruhta gávdno Lappi lihttui 30 000 euro addinládje sámi eananrivttiid vuostálasti servviide sin eananvuoigatvuohtačielggademiide.
Dutkandoaibma ii leat aŋkke vel gullan Lappi lihtu doaibmagovvii, muhto dát soaitá leat ođđa doaibmanvuohki.
Iešalddes fuomašanveara ášši lea ahte vaikko stáhta lea ovdal linnjen, ahte ođđa eananvuoigatvuohtadutkamušat eai dárbbahuvvo, nu das fuolakeahttá daidda addojuvvo ruhtadeapmi ja earenoamážit dakkár oassebeliide, mat eai ovddas dutkanlágádusa dehe obanassii dutkamuša.
Dánnai ruđa livččii sáhttán atnit ealli kultuvrra buorrin vaikkobe nuortalašgiel oahppomateriálaide.
Álbmotbeaivve maŋŋel Sámi álbmotbeaivve ávvudeamit leat meaddel.
Sámediggi lágidii vuosttaš geardde buot sápmelaččaide rabas álbmotbeaivve ávvudeami ja doaluide oassálastte badjel 250 olbmo unna buollažasas fuolakeahttá.
Mu mielas ávvudeapmi lihkostuvai bures ja ledjen hui ilus das, ahte báikki nala ledje boahtán olu mánnábearrašat.
Dilálašvuođas mu doallan sáhka gávdno davvisáme- ja suomagillii sámedikki www-siidduin ságat-gaskabláđi vuolde.
Livččii suohtas lágidit doaluid omd. Gárasavvonis, mii lea Ruoŧa ja Suoma sápmelaččaid oktasaš orrungilli, man rádjeeatnu sirre guovtti riikii.
Mu mielas lea dehálaš, ahte álbmotbeaivve deattuhit earenoamážit oktasaš sámi álbmoga sápmelašvuođa ja ávvudemiin jávkadit riikkarájiid.
Miihan leat álbmot njealji riikkas ja mii galggaleimmet earenoamážit álbmotbeaivve viggat ráhkadit doaluid sápmelaččaide ja ávvudit sápmelašvuođa riikkárájiin beroškeahttá.
Sámi parlamentáralaš ráđđi lea bovden ON:a álgoálbmotáššiid sierraraporterejeaddji James Anaya guossástallat sápmelaččaid.
Galledeami áigi lea dál sihkkarastojuvvon, ja son boahtá 15.-16.4.
Roavenjárgii sápmelaččaid guossin.
Guossástallama olis oktan ságastallanfáddán boahtá leat sápmelaččaid vuoigatvuođaid olláhuvvan.
Ságastallamis boahtá sihkkarit ovdan maid Suoma ohcamuš ON:a dorvoráđi lahttun.
Go Suopma ii leat ratifiseren ILO 169 álgoálbmot- ja čeardasoahpamuša, de dat lea buncarákkis Suoma ohcamuššii dorvoráđđái.
Vuolggasadjin lahttuvuhtii lea dat, ahte dorvoráđi lahttoriikkat galget doaibmat geatnegahtton riikkaidgaskasaš soahpamušaid mielde ja leat ovdamearkan ja gudnejahttit álgoálbmogiid vuoigatvuođaid.
Muđuid lea váttis árvvoštallat eará riikkaid doaimmaid jos ii ieš doaimma riikkaidgaskasaš geatnegasvuođaid mielde.
Suopma ii galggale viggat čoavdit máilmmiráfi gažaldagaid jos dat ii ieš bastte čoavdit dán rádjái iežas čoavddekeahtesin atnin buncaraggáid máilmmi ráfálaččamus álbmogiin, sápmelaččaiguin.
Maiddái sámi parlamentáralaš ráđi stivra čoahkkana njukčamánu álggus válmmaštallat Sámi parlamentáralaš ráđi ollesčoakkáma.
Biodiversiteahttasoahpamuša álgoálbmogiid árbevirolaš dieđu, artihkal 8 (j) olláhuhttima váráš vuođđuduvvon álbmotlaš bargojoavku guossástallá boahtte vahku Anáris.
Bargojoavku oahpásnuvvá sámi musea Siidii, gullá nuortalaččaid luohttámušolbmo nuortalaččaid árbevirolaš dieđus ja Sámi Duoji ovddasteaddji sápmelaččaid árbevirolaš dieđus giehtaduodjekultuvrras.
Bearjadaga lea sámedikki stivrra čoakkán.
Olmmošriektepolitihkka Maŋimus vahkut leat duobbánan riikkamet oaivegávpogis.
Helsset mátkki olis oassálasten Roavenjárggas dollojun Lappi allaskuvlakonsearnna dán baji vuosttaš čoakkámii, gieđahalaimet allaskuvlakonsearnna ja Lappi universiteahta strategiijaid.
Válden čoakkámis ovdan dálkkádatrievdan- ja árktalaš sierragažaldagaid.
Sámediggi ja Lappi lihttu ráđđádalaiga Lappi-soahpamušas (ovddit Lappi eanangoddesoahpamuš) maiddái Roavenjárggas.
Sámedikki cealkámuš Lappi-soahpamušas ja sámi kultuvrra – oassi Lappi-soahpamušas gávdno sámedikki ruovttusiidduin.
Eanangoddeprográmma ráhkadus lea ođastuvvon ovddežis.
Dat čohkiida dál golmma strategalaš válljemis.
Bukten ovdan dan, ahte Lappi-soahpamušas ii leat ráhkkanuvvon dálkkádatrievdama buktin biehtadahkes hástalusaide áššáigullevaččat, muhto dálkkádatrievdan gehččojuvvo eanet miehtemielalaš vejolašvuohtan ja árktalaš guovllu ávkin átnima várás.
Disdaga oassálasten románaid álbmotbeaivve doaluide Vantaas.
Duorastaga mii sámedikki ságadoallit leimmet riikkabeaivedálus, go sámi áššiid ministtarjoavku gulai min Ilo 169-soahpamuša ratifiseremis.
Ságastalaimet ministtarjoavkkuin soahpamuša ratifiserenáruid jávkadeamis sihke dárbbus ovddidit riikkasis, álbmotlaš lágaid.
Sámedikki sáhkavuorru vuođđuduvai sámedikki čoakkáma dohkkehan cealkámušaide.
Ságastallan lei buorre ja dehálaš ja sávan, ahte vuorrováikkuhus sámi áššiid ministtarjoavkkuin joatkahuvalii.
ON:a olmmošriektekomitea lea addán mearrádusas njealji Njellima boazoolbmo váidalusas siviila- ja politihkalaš rivttiid oktasašsoahpamuša (SP-soahpamuš) rihkkumis.
Sámi parlamentáralaš ráđđi lea maiddái doarjalan áššis ON:a olmmošriektekomiteai.
Guoddaleaddjit leat váidalan Avvila bálgesa bággonjuovvanmearrádusas, mii gáibida guoddaleddjiid njuovvat geavadis buot bohccuideaset.
Komitea mearrádusa mielde Suopma ii rihkkon SP-soahpamuša artikla 27 ja mearrádus sáhttá olláhuhttojuvvot.
Mearrádus lea vurdojuvvon guhká ja dat sáhttá dulkojuvvot máŋgga ládje.
Olmmošriektekomitea ii leat ovttaskasolbmuid váidalusain vuolgán rátkit dan, rihkkotgo muhtin riikka lágat SP-soahpamuša artikla 27 ja mearrádusas vuhttonai balanseren riikkaidgaskasaš rievtti ja álbmotlaš lágaid gaskkas.
Jos mearrádus livččii leamaš dakkár, ahte Suopma livččii rihkkon SP-soahpamuša 27 artikla, de dat livččii geavadis dárkkuhan dan, ahte boazodoalloláhka lea SP-soahpamuša vuostá.
Mearrádus lei diehttelas beahttašupmi ja dolvvoš njealji baozoolbmo buohta boazobarggu nohkamii ja soaitá juobe bággomuotkumii Njellimis eret, daningo sidjiide ii gávdno šat bargu.
Suopma buvttii vástádusastis váidalussii ovdan hui vuoimmálaččat, ahte áššeollisvuohta livččii sámi servoša siskkáldas buncarákkis, daningo Avvila bálgesa eanetlohku čohkiida sápmelaččain.
Suopma cealká maid vástádusastis, ahte váidaleaddjit eai leat muitalan mii lean sin bargan sámi boazodoaluid.
Vástádusas čujuhuvvo maid dasa, ahte badjeolbmot sirdet bohccuideaset mohtorfievrruiguin ja orro guođohanstobuin.
Dáinna háliduvvo čielgasit čujuhit dasa, ahte sámi boazobargomálle ii šat oba livččege ja ahte boazodoalloláhka guoská buohkaid seamma ládje.
Dáinna lea háliduvvon deattuhuvvot, ahte dárbu boazodoallolága rievdadeapmái ii livčče.
Komitea mearrádus ii leat vel boahtán olmmošriektekomitea siidduide, muhto dat lea doaimmahuvvon Supmii ja guoddaleddjiide.
Komitea mearrádus lei oanehaš.
Mearrádusastis komitea cealká, ahte lea šiitemeahttun, ahte guoddaleaddjit leat artikla 27 suodjalan vehádatjoavkku osolaččat ja sis lea riekti návddašit iežaset kultuvrras.
Komitea mielde guoddaleddjiid čuoččuhusat das, ahte sii šaddet unnidit bohccuideaset eanet go Avvila bálgesa eará osolaččat, eai oaččo doarjaga komiteai doaimmahuvvon loguin.
Mearrádusa mielde lei eahpečielggas, mat ákkaid leat dolvon bággonjuovvanmearrádussii, ja mii lea leamaš bohccuid meari unnideami gorri bálgesa eará osolaččaid ektui.
Fuolakeahttá dán mearrádusas, komitea mearkkaša, ahte vaikko sierra doaibmabijut iešalddes eai vealtakeahttá doalvvo artikla rihkkumii, de ovttas dát doaimmat sáhttet heajudit sápmelaččaid vejolašvuođa návddašit iežaset kultuvrras.
Njeallje komitea lahtuin guđđe mearrádussii sierraoaivila.
Sin mielde Suopma lea rihkkon SP-soahpamuša 27 artikla.
Komitea ii sin mielde váldán mearrádusastis dárbahassii olu vuhtii áššeollisvuođa duohtaáššiid.
Njuovvanmearrádus lea čuovvumuš bálgesvuogádagas, man stáhta lea vuođđudan boazodoallolágain.
Sierraoaivila čálliid mielde visot bohccuid bággonjuovvan rihkku SP-soahpamuša dáhkidan rivttiid, daningo sii eai sáhte mearrádusa maŋŋel bargat iežaset ealáhusain, mii fas lea vealtameahttun, vai sii sáhttet joatkit bargat árbevirolaš kultuvrraset mielde.
Stáhta ii leat bastán čujuhit, ahte visot bohccuid njuovvan livččii dárbbašlaš, vai njuovvanulbmil sáhtálii joksojuvvot, ja ahte livččiigo ulbmil joksojuvvon eará vuogi mielde.
Mearrádus ii nappo addán Supmii dieđu das, mii lea SP-soahpamuša ja boazodoallolága gorri, daningo komitea ii geavadis čoavdán ášši mainnage lágiin.
Váidalus nappo hilgojuvvui váilevaš dieđuid vuođul.
Beassášvahkku lea munnje dan dáfus hárvenaš vahkku, ahte sáhtán lean dan ollásit ruovttuguovllustan.
Ságat bargomátkkiin Miessemánu loahppa ja geassemánu álgu lea mannan bargomátkkiin ja olu lea háhppehan dáhpáhuvvat.
Čoakkámat leat goitge leamaš johtinveara ja leanhan mun johtti sápmelaččaid maŋisboahtti.
Mii leat divodan veaháš ruovttusiidduideamet ja doppe gávdno ee. ođđa ossodat bd-soahpamuša artihkal 8(j):a olláhuhttimis suoma- ja sámegillii dego maid ságadoalli siiddut leat ođastuvvon.
Geahččalan goitge iežan blogga bakte dieđihit sámedikki barggus.
Buot sámedikki almmolaš cealkámušat ja reivvet gávdnojit www-siidduin cealkámušat cealkámušat, reivvet ja muittuhančállosat ossodagas, aŋkke dat lea ulbmilin.
Sámedikki stivra attii mannan čoakkámis hui biehtadahkes cealkámuša meahccejohtaluslága oasseođastusas.
Stivra attii maid duogášmuittuhančállosa, mii guoská Anárjávrre oasseoppalašláva válmmaštallama.
Dat gávdno reivvet ja muittuhančállosat – gaskabláđi olis.
Sámedikki stivra mearridii čoakkámis addit aitosaš cealkámuša go dat lea gullan guovllu sápmelaččaid ja maŋŋel sámediggelága 9 §:a ráđđádallamiid.
Sámediggi bovde lagašáiggiid Anárjávrre oassáoppalašláva bálgesiid ovddasteddjiid, anáraččaid ja guovllu eará sápmelaččaid oktasaščoakkámii, mas gullat sin oainnuid oasseoppalašlávas ja makkár áššiid sámediggi galgá váldit fuomášupmái oasseoppalašláva válmmaštallamis.
Sámedikki, birasministeriija ja artihkal 8(j)-bargojoavkku eanangeavahanseminára eiseválddiide, geaid ovddasvástádussan lea sámi ruovttuguovllu eanangeavaheami áššit, lihkostuvai bures.
Semináras mu doallan oanehis sáhka gávdno ságat-gaskabláđi olis.
Semináras ledje buot guovddášeiseválddit ovddastuvvon.
Semináras gieđahallojuvvoje biodiversiteahtasoahpamuša Akwé: Ko rávvagat.
Rávvagat leat dárkkuhuvvon eanangeavahanfidnuid váikkuhusaid árvvoštallamii, mat dáhpáhuvvet álgoálbmogiid orrun guovlluin.
Semináras almmustuhttojuvvui vuosttaš suomagiel jorgalusveršuvdna Akwé: Ko rávvagiin. Dát jorgalusveršuvdna gal gáibida vel buorideami.
8(j)-bargojoavku álggaha rávvagiid guoskadeami sámi ruovttuguovllu diliide čakčat ja lágidit joatkkaseminára fáttás maiddái čakčat.
Geassemánu vuosttaš vahku dollejin Guovdageainnu ja Anára bakte Helssegii.
Davvi kulturinstitušuvdna, man stivrenjovkui gulan, guossástalai Sámi allaskuvllas.
Artihkal 8(j)-bargojoavku lea mearridan čoaggit, furkkodit ja doalvut servošiid atnui sámegiel báikenamaid.
Anáris sámediggi ja meahcceráđđehus čoahkkaneigga ášši olis ja doppe sohppojuvvui ruhtadanohcamuša ráhkadeamis oktasašfidnui, mas čohkkejuvvole sámegiel báikenamat, mat juo leat, daid bidjan báikediehtovuđđui ja čoggojuvvole báikenamat, mat váilot.
Čoahkkanit čakčat dán ášši olis čuovvovaš geardde.
Seamma vahku ledjen riikkabeivviid čuvgehusváljagotti gullandilálašvuođas kulturpolitihkalaš čielggadeamis.
Čielggadeamis stáhtaráđđi lea čatnasan dorvvastit sámegiela oahpahusa maiddái sámiid ruovttuguovllu olggobealde guovlluin, gos leat stuora sápmelaš čoahkkebáikkit.
Kultuvra dovddastuvvo čielggadeamis vuođđoriektin, mii lea dehálaš midjiide sápmelaččaide.
Sámedikki addin cealkámuš gávdno lagašáiggiid sámedikki cealkámušat 2010-gaskabláđi olis.
Duorastaga deiven ođđa veahádatáittardeaddji Eva Biaudetiin ja ságastalaime guhká áigeguovdilis sámi áššiin ja sámedikki ja veahádatáittardeaddji doaimmahaga gaskavuođa ovttasbarggus.
Ságastalaime earenoamážit álgoálbmotjulggaštusa olláhuhttimis Suomas.
Soabaime, ahte veahádatáittardeaddji guossástalalii Sámis maŋŋelis čakčat.
Loahppavahku ledjen bargočoakkámis meahcceráđđehusas válmmaštallame meahcceráđđehusa ja sámedikki ovttasbarggu meahcceráđđehuslága 4 §:a guoskadeamis.
Čoakkán válmmaštalai čavčča meahcceráđđehusa aitosaš ovttasbargojoavkku čoakkáma.
Eahkesbeaivve ledjen riikkaidgaskasaš olmmošáššiid ráđđádallangotti čoakkámis, mas mu gulle earenoamážit ILO 169-soahpamuša ratifiseremis.
Ráđđádallangoddi attii čoakkámisttis kritihkalaš oainnu, mii guoskkai Vanhasa II ráđđehusa sámi politihka ja hoahpuhii ILO 169-soahpamuša ratifiserema.
Mannan sotnabeaivve vulgen árktalaš parlamentárihkkariid čoakkámii, man reaissu dovdamušain muitalan čuovvovaš bloggastan.
Vuottesjávrres 13.6.2010 Juvvá Lemet
Árktalaš parlamentárihkkariid čoakkámis Oslos lei dán giđa maŋimus árktalaš parlamentárihkkariid bissovaš komitea čoakkán 7.6.2010.
Čoakkán lei ollislaččat geahčadettiin hui beroštahtti ja ávkkálaš.
Dánmárkku olgoáššiidministtar Lene Espersen muitalii čoakkáma álggus Dánmárkku árktalaš ráđi ságadoalli áigodaga ulbmiliin.
Árktalaš ráđi jođiheapmi lea dán vuoru dan dáfus hárvenaš, ahte ságadoalliriikka báiki lea guhtta jagi maŋŋálaga davviriikkaid hálddus.
Ságadoallivuohta sirdása Norggas Dánmárkui, mas dat sirdása Ruŧŧii jagi geahčen.
Dánmárku sávvá gávdnat iežas jođihanáigodaga áigge čovdosa ođđa bissovaš dárkojeddjiid váldimii árktalaš ráđđái.
Eatnamat dego Kiinná, Lulli-Korea ja Japána ja organisašuvnnat dego Eurohpá uniovdna leat viggame árktalaš ráđi bissovaš dárkojeaddjin.
Válden ovdan dan, ahte mot árktalaš ráđđái sáhttá váldit dárkojeddjiid, mat eai gudnejahte olmmošvuoigatvuođaid ja álgoálbmogiid vuoigatvuođaid ja mot árktalaš ráđi váldegaskavuođaid, politihka ja olmmošvuoigatvuohtalinnjái geavalii dákkár ođđa dárkojeddjiid mielde.
Evttohin, ahte ođđa dárkojeaddjit eai galggale váldojuvvot mielde muđuid go dakkár organisašuvnnat, main lea gaskavuohta árktalaš guvlui dego EU ja Unesco.
Dánmárkku olgoáššiidministtar dajai dása, ahte sii dollet geažos áigge ovdan olmmošriektegažaldagaid ja čujuhii maid Norgga olgoáššiidministtar Størei.
Ođđa lahtut galggale váldojuvvot danin, vai ságastallan árktalaš guovlluin ii sirdásivčče eará forumaidda muhto bisolii árktalaš ráđi kontevsttas.
Dánmárkku olgoáššiidministtar deattuhii vástádusastis maid árktalaš guovllu vejolašvuhtii beassat Ásia márkaniidda.
Dánmárkku olgoáššiidministara vástádus ii jávkadan mu fuola árktalaš ráđi boahttevuođas vejolaš ođđa dárkojeddjiid váikkuhusa mielde.
Mishan lea juo ON, ja doppe ságastallojuvvo maid árktalaš gažaldagain ja de leat vel iešguđetlágán G-čoakkámat.
Čoakkámis bođii maid ovdan fuolla nannanjuolgeriikkaid oktasaščoakkámiin ja čoakkámiid váikkuhusain árktalaš ráđi bargui.
Ipmirdin bures fuola, muhto nuppe dáfus nannanjuolgenákkut eai guoskka Suoma.
Čoakkámis gieđahallui maid árktalaš guovllu gádjundoaimma organiseren.
Dát lea mu mielas okta mávssolaččamus árktalaš ráđi doaimma ulbmiliin, daningo lassáneaddji mearrajohtalus, oljofievrredeapmi ja offshore-bohkan buktet hui stuora birasriskkaid, maidda ferte ráhkkanit.
Livččii dehálaš oažžut árktalaš guvlui soahpamuša, mii stivre mearrajohtalusa, vai lihkohisvuođat eai dáhpáhuvale váilevaš teknologiija geažil.
Dánmárkku olgoáššiidministara sága maŋŋel Norgga olgoáššiidministtar Støre muitalii Norgga árktalaš politihkas ja Norgga rádječáhcesoahpamušas Ruoššain.
Jerren olgoáššiidministaris, ahte gullágo davviriikkalaš sámi soahpamuša ratifiseren Norgga árktalaš politihkkii ja mot sápmelaččaid váikkuhanvejolašvuođat leat sihkkarastojuvvon.
Olgoáššiidministtar vástidii, ahte su ovddasvástádussan ii leat sámi soahpamuš.
Mu ipmárdusa mielde maiddái Norggas stáhtasoahpamušat gullet olgoáššiidministeriija doaibmasuorgái.
Olgoáššiidministtar maid dajai, ahte son gullá sámedikki ovdal go oassálastá Barents- ja árktalaš ráđi čoakkámiidda ja ná son ovddasta maid sápmelaččaid oainnuid čoakkámis.
In dieđe juohkágo Norgga sámediggi liikká positiivvalaš gova Norgga olgoriikkapolitihkas.
Norgga sámediggeláhka lea dán goris geahnoheabbo go Suoma sámediggeláhka, daningo Suomas dušše sámediggi ovddasta virggálaččat sápmelaččaid sihke nášuvnnalaš ja riikkaidgaskasaš oktavuođain.
Gulaimet čoakkámis maid riikkaidgaskasaš prošeavtta gaskaraporttas, mii gieđahallá árktalaš guovllu hálddašeami.
Prošeavttas gávdno lassidiehtu mielčuovvu čujuhusas: http://www.arcticgovernance.org / Prošeaktajođiheaddji, dr Robert Corell muitalii prošeavtta duogážis ja mearkkašumis.
Son čájehii čoakkánoasseváldiide ođđa, suorggahahtti árvvoštallamiid mearradási loktaneamis ja dan váikkuhusain globála dásis.
Prošeavtta ulbmilin lea ohcat vugiid mot árktalaš guovllu hálddašeapmi sáhttá gárgehuvvot dávistit jur dálkkádatrievdama buktin hástalusaide.
Soabaime dr Corelliin, ahte son boahtá Sámi parlamentáralaš ráđi stivrra guossin čakčat ja gullá sámedikkiid oainnuid árktalaš guovllu hálddašeamis.
Muitalin bissovaš komitea čoakkáma loahpas oanehaččat Sámi parlamentáralaš ráđi dálkkádatpolitihkalaš strategiijas, mii laktojuvvui maid čoakkánbeavdegirjji čuovusin.
Das leat dál gárvánan dál jorgalusat buot Suomas hubmon sámegielaide, ruošša-, eŋgelas-, ruoŧa- ja spánskagillii.
Árktalaš parlamentárihkkariid bissovaš komiteas lea dán jagi vel guokte čoakkáma.
Suoma stáhtaráđđi lei addán árktalaš strategiija riikkabeivviide jur seamma beaivve min bissovaš komitea čoakkámiin.
Lean oassálastán dál muhtin árktalaš parlamentárihkkariid bissovaš komitea čoakkámii ja oaidnán dan hui dehálaš diehtolonohallamii ja obanassiige árktalaš ovttasbargui.
Árktalaš ráđi bargu lea loktaneame ain dehálit sajádahkii ja sápmelaččaide lea eallindehálaš, ahte sáhttit váikkuhit riikkaidgaskasaš mearrádusdahkamii, mii guoská sápmelaččaid.
Lean goitge unnánaš fuolas Suoma sámedikki vejolašvuođas oassálastit bargui dievasmearálaččat min resursaváilli geažil.
Bissovaš komitea čoahkkana njealje have jagis miehtá árktalaš viidodaga ja mátkkoštangolut leat stuorrát, ja dat báhcet Suoma sámedikki máksima várás.
Mu blogga ii leat áibbas áiggálaš dásis bargomátkkiid geažil, muhto máhcan maŋŋel eará mannan vahku čoakkámiidda.
Vulgen Oslos njuolga Ohcejohkii sámedikki, birasministeriija, nuortalašráđi, meahcceráđđehusa ja Lappi Ely (ealáhus-, biras- ja johtalusguovddáža) luonddusuodjalangearregiidda ja artihkal 8(j)-bargojoavkku čoakkámii, main muitalan čuovvovaš bloggastan.
Vuottesjávrres 14.6.2010 Juvvá Lemet
Árbevirolaš dieđus ja Islándda čoakkámis Mannan vahku measta guovtti jagi áŋgiruššan bođii mearrái, áŋkke muhtin áigái, go artihkal 8(j)-bargojoavkku bargu, mas mus lei gudni doaibmat jođiheaddjin, loahpahuvvui.
Bargu ii goitge dása noga.
Evttoheimmet raporttas 28 doaibmabidjoevttohusa ja 11 ávžžuhusa.
Sámedikkis lea nanu rolla doaibmabidjoevttohusaid olláhuhttimis.
Raporta luobahuvvui birasministeriijai 7.6.2011 Helssegis dollojun semináras.
Semináras gulaimet Sámi Duodji rs ságadoalli Heijjá Ánne Rávnná, Rauna Triumfa, ovdanbuktojumi sámi duoji árbevirolaš dieđus, dutki Elina Helander-Renvalla logaldallama árbevirolaš dieđu dutkandárbbuin, álbmotmeahci jođiheaddji Pirjo Seurujärvi sáhkavuoru das mot Meahcceráđđehus váldá vuhtii sámi árbevirolaš dieđu ja birasministeriija dearvvahusa sihke mu sáhkavuoru, mas ovdanbukten loahpparaportta sisdoalu.
Raporta oaččui giittosa biramininteriija allahoavda Tannisis dan vuđolašvuođas ja realismmas, maiddái doaibmabidjoevttohusat gávnnahuvvoje vejolažžan olláhuhttojuvvot.
Raporta manna dál biodiversiteahttabargojoavkku gieđahallamii.
8(j)-bargojoavkku loahpparaportii leat čatnasan guovddášeiseválddit ja - ministeriijat ja jáhkán, ahte doaibmabidjoevttohusat sáhttet buresge olláhuvvat.
Dieđáhusat sáme- ja suomagillii gávdnojit sámedikki ovdasiiddus ja birasministeriija siidduin.
Bargojoavkku bargu lea beaggán muhtin veardde.
Ledjen hui ilus, ahte Helsingin Sanomat-aviisa lei váldán ášši gieđahallamii mánnodaga oaivečállosisttis.
Áššeollisvuođa soaitá leat váttis ipmirdit – sápmelaččaid árbevirolaš diehtu ja riikkaidgaskasaš soahpamušat, mat gullet luonddu máŋggalágánvuhtii.
Bargojoavkku raporta lea sihke álbmotlaččat ja riikkaidgaskasaččat hui mearkkašahtti diŋga.
Boahtit gieđahallat raportta sámi ruovttuguovllu bálgesiid boazoisiđiid ja sámedikki oktasaščoakkámis, ja áinnas iežamet beroštumiid goziheamis ja doaimmasteamet.
Raporta buktá evttohusaid, mat gusket ee. sámi duoji oahpahusa, eanangeavaheami stivrema, lágaid mat stivrejit sámi boazodoalu, sámi árbevirolaš dieđu dutkan- ja ealáskahttinfidnuid ruhtadeami ja sámegiela ealáskahttinprográmma.
Evttohusat gávdnojit čohkkejun hámis loahpparaportta čuvvosis 1.
Helssegis dollejin Islándii árktalaš parlamentarihkkáriid bissovaš komitea čoakkámii.
Árktalaš ráđis lea álggahuvvon nuppi árktalaš guovllu olmmošlaš raportta ráhkadeapmi.
Ovddit raporttas lea juo áigi gávcci jagi áigi, nu ahte raportta ođasnuhttimii gal leige juo dárbu.
Giddejin fuomášumi dasa, ahte raporta galgá fállat dieđu politihkalaš mearrideddjiide ja raportta duddjomis galget leat mielde álgoálbmotdutkit ja árbevirolaš dieđu hálddašeaddjit.
Vai raportta olláhuhttima livččii álki čuovvut, de evttohin ahte raporttas galget váldojuvvot atnui indikáhtorat.
Čoakkámis gieđahallojuvvoje álgovuolggálaččat árktalaš parlamentarihkkáriid 10. konfereanssa fáttát.
Konfereanssa oktan fáddán lea árktalaš guovllu háldahus.
Bukten ovdan oainnuid árktalaš guovllu hálddahussan álgoálbmogiid geahččanguovllus.
Bukten ovdan iežan fuola das, ahte jos stuora riikkat, dego Japána ja Kiinná, bohtet árktalaš ráđi bissovaš dárkojeaddjin, dat sáhttet buktit iežaset gáibádusaid árktalaš politihkkii.
Ságastallen muhtin dutkiin čoakkáma olis ja sii maid ledje fuobmán, ahte ovdal dárkojeaddjeriikkat leat sáhttán váikkuhit árktalaš ráđi mearrádusaide, jos dat leat leamaš biehtadahkkásat daidda riikkaide.
Dákkár doaibma lassánivččii sihkkarit, earenoamážit go dakkár riikkain, mielde lohkkon Kiinnás ja Japánas, leat mearkkašahtti resurssat.
Giddejin fuomášumi maid dasa, ahte árktalaš parlamentarihkkáriid bissovaš komitea sajádaga galggalii čielggasmahttit árktalaš ráđi hálddahusas ja ahte árktalaš ráđi hálddahusa galggalii stivret lagálaččat čadnon lahttoriikkaid gaskavuođa soahpamušain.
Bissovaš dárkojeddjiid rolla galgá maid váfistuvvot árktalaš guovllu hálddahusas.
Mu čoakkámis doallan sáhkavuorru gávdno eŋgelasgillii sámedikki ruovttusiidduin čujuhusas, mii lea ruođuid siste: (www.sámediggi.fi/puheet).
Komitea joatká árktalaš guovllu hálddahusmálle gieđahallama vel čakčat ja ášši dolvojuvvo čuovvovaš árktalaš parlamentarihkkáriid konfereanssa gieđahallamii.
Gieđahallat ášši maid sámi parlamentáralaš ráđis.
Dán vahku lea sámedikki stivrra čoakkán, mii válmmaštallá sámedikki dievasčoakkáma.
Sámedikki dievasčoakkán dollojuvvo geassemánu loahpas.
Suoma-ugralaš álbmogiid máilmmikongreassa dollojuvvui 4.-8.9.2012 Siófokis, Uŋgaris.
Kongreassa lágiduvvui dál guđat geardde.
Kongreassa fáddán ledje giella ja olbmot.
Kongressii bukte dearvvuođagaideaset Uŋgara, Suoma ja Estte presideanttat.
Suoma dásseválddi presideanta buvttii ságastis ovdan maid sápmelaččaid láhkasajádaga Suomas sihke sámegiela ealáskahttinprográmma ráhkadeami.
Bukten kongressii sámi álbmoga dearvvahusa.
Gieđahallen sáhkavuorustan sápmelaččaid sajádaga earenoamážit Ruoššas, dálkkádatrievdama sihke doaladuvvanvuoiŋŋa sápmelaččaid guovdu.
Bukten albmosii earenoamážit Suomas guokte guokte lihkadusa, mat uhkidit sámi kultuvrra: Ilo 169-soahpamuša ratifiserema vuostálasti lihkadus sihke láddelašálbmot-lihkadus, gean ovddasteaddjit gohčodit iežaset sápmelažžan.
Kongreassa boktalii olu jurdagiid ja gárgehandárbbuid.
Kongreassas bođii čielgasit ovdan, ahte buot álbmogat eai leat velge dásseárvosaš sajádagas suoma-ugralaš álbmogiid ovttasbarggus, muhto álbmotstáhtat stivrejit ovttasbarggu hui áhpasit.
Kongreassa virggálaš giellan leaba guokte ii-suoma-ugralaš giela: eŋgelas- ja ruoššagiella.
Váldogielaid mearrideaddji hálddašeapmi vuhttui kongreassas hui čielgasit.
In sáhtán omd. doallat iežan sáhkavuoru sámegillii, daningo lágidaddjit eai ordnen dulkoma ja sámiin livččii galgan leat iežas dulka fárus – dasa mis fas ii lean ráđđi.
Kongreassas gulloje olu čikŋaságat, fiinna sánit giela ja kultuvrra mearkkašumis nu stáhtanjunnošiin go bás álbmogaččaid ovddasteddjiinnai.
Čikŋaságaid dássái kongreassa báziinai.
Kongreassa julggaštus lei dan dáfus mielaidgeassi, ahte das čujuhuvvoje doaibmabijut dušše álbmogiidda ja álbmotservviide.
Sápmelaččaid ovddasteaddji loahppaáššegirjji válmmáštallan bargojoavkkus gáibidii loahppaáššegirjái stáhtii geatnegasvuođaid ee. gárgehit lágaid, mat suddjejit álgoálbmogiid ja vehádagaid, bidjat návccaid giela ja kultuvrra ealáskahttinbargui ja ratifiseret ja olláhuhttit lágaid, mat suodjalit álgoálbmogiid ja vehádagaid.
Evttohusat ledje várra liiggás radikálat stáhtaide ja sámi álbmoga evttohusat hilgojuvvoje.
Stáhtain eai gáibiduvvo mangelágán doaibmabijut suoma-ugralaš álbmogiid gielaid ja kultuvrraid dorvvasteami várás.
Loahppaáššegirji dávista guovdnjasit guorusvuođas geažil ja vajálduvvá jođánit.
Čuovvovaš háve kongreassa lágiduvvo Suomas njealji jagi geahčen – nuppe háve máilmmikongreassa historjjás.
Mun ovddastan sápmelaččaid konsultašuvdnakomiteas, mii doalai vuosttaš čoakkáma kongreassa olis.
Evttohin konsultašuvdnakomitea čállingoddái, ahte čuovvovaš kongreassa dollojuvvolii Anáris.
Kongreassa ii leat goassige dollojuvvon Sámis.
Vuosttaš Suoma lágidan kongreassa dollojuvvui Helssegis.
Suomas orrot guokte suoma-ugralaš álbmoga, suopmelaččat ja sápmelaččat, ja juo dán geažil kongreassa galggalii lágiduvvot Sámis.
Dađi bahábut suoma-ugralaš álbmogiid ovttasbarggus mearrádusat eai fal dahkko nu ahte gulaskuddet eará álbmogiid muhto mearrádusat bargojuvvojit unna biirreža olis.
Konsultašuvdnakomitea čoakkámis ii ilmmuhuvvon dárkileappot gos čuovvovaš máilmmikongreassa dollojuvvo ja munnje eatnasiidda čoakkánoasseváldiin bázii dat oaidnu, ahte dárkilit čoakkánbáikkis mearriduvvo čuovvovaš konsultašuvdnakomitea čoakkámis ja Siófoka máilmmikongreassa mearriduvvo dušše man riikkas máilmmikongreassa dollojuvvo, dego omd. ovdditge máilmmikongreassas Hanti-Mansias meannuduvvui.
Ija áigge lei háhppehan dáhpáhuvvat olu – kongreassa maŋimus beaivve Suopma ilmmuhii, ahte čuovvovaš máilmmikongreassa dollojuvvo Lahtis – almmá dan haga, ahte ášši livččii válmmaštallojuvvon dehe ahte das livččii oba ságastallojuvvonge sápmelaččaid dehe oba Suoma sáttagottisge.
Suoma sáttagoddi ii oba čoahkkanan oktege kongreassa áigge.
Evttohus lei vissásit bures válmmaštallojuvvon mysteralaš nd. ” Lahti-bargojoavkkus ”, daningo riikkabeivviid sáhkaolmmái Eero Heinäluoma evttohii Lahti doallanbáikin ja Suopma lei buktán kongressii video, mii máinnui Lahti.
Dan maŋŋel Anár ii sáhttán oba evttohuvvotge máilmmikongreassa doallanbáikin.
Demoktariija málleriikan iežas gohčodan Suomas earenoamáš politihkalaš bággenvuohki vuodjit čađa iežas oainnu.
Suoma-ugralaš ovttasbarggu ulbmilat leat allagat.
Kongreassa ulbmilin lea ee. ovddidit suoma-ugralaš álbmogiid gaskavuođa ovttasbarggu dego maid eará álbmogiiguin, vuostálastit suoma-ugralaš álbmogiid kultuvrralaš ja gielalaš assimilašuvnna sihke ovddidit riikkaidgaskasaš norpmaid olláhuvvama olmmošrivttiid, álbmogiid iešmearridanrievtti ja álgoálbmogiid rivttiid surggiin.
Demokráhtalaš mearrádusdahkan ja unna álbmogaččaid oainnuid vuhtii váldin ii oro gullame dán ovttasbargui čikŋacealkagiin ja fiinna ulbmiliin fuolakeahttá.
Makkár lea suoma-ugralaš álbmogiid ovttasbarggu boahtteáigi ?
Oassálasten vuosttaš háve máilmmikogresii jagi 1996 ja dalle ledjen dutki.
Kongreassas jienastuvvui, ságasallan lei ealaskas ja álbmogiid ovddasteaddjit maid digaštalle gaskkohagaid giivátge čoakkámiin.
Dál álbmogat bukte dušše dearvvahusaideaset, giitosiiddiset ja evttohusaideaset sierra juhkosiin – muđuid čállingotti evttohusat dohkkehuvvoje dakkáražžan.
Áiggonnai doalvut čuovvovaš sámi parlamentáralaš ráđi čoakkáma gieđahallama várás maid sápmelaččat hálidit ovttasbarggus – ja leago suoma-ugralaš álbmogiid ovttasbargu šat sápmelaččaid várás, daningo ovttasbarggus sápmelaččat eai meannuduvvo álbmogin iige máilmmikongreassa julggaštusain leat mihkkege mearkkašumiid stáhtaide.
Go ledjen Uŋgaris, de Norgga sámi rádios, NRK:s, lei ráhkaduvvon ođas davviriikkalaš sámi giellaovttasbarggus.
Ođđasis Norgga sámedikki presideanta Egil Olli árvvoštalai Suoma sámedikki ja dan doaimma dán áššis mearkkašahtti ládje.
Lean ieš geahččalan leat solidáralaš eará sámedikkiid ektui ja vejolaš kritihka eará sámedikkiid doaimma ektui lean buktán ovdan sámi parlamentáralaš ráđi čoakkámiin, mii lea sámedikkiid ja Ruošša sámi servviid ovttasbargoorgána.
Buncarin lea, ahte ruhtadeapmi ožžojuvvo dušše máksojun goluid vuostá sulaid 8 mánu geahčen goluid šaddamis.
Suoma sámedikkis leat johttáhuvvon juo dál muhtin prošeavttat ja jos giellaovttasbargoprošeakta álggahuvvolii dál, de dat dagahivččii stuora gássarávdnjeproblema sámediggái ja šattalemmet juogo lihccut bargiid, heaittihit eará prošeavttaid dehe heaitit doallames čoakkámiid.
Mihkkege dáin molssaeavttuin ii leat vejolaš.
Dilli lei juo dieđus mannan giđa, ja fidnus ovddasvástideaddji virgeolbmot leat ohcan ruhtadeami oahpahus- ja kulturministeriijas go vuoigatvuohtaministeriijasge, vai prošeakta sáhtálii álgit.
Ruhtadandárbu livččii 140 000 euro.
Suoma sámedikki bušeahtta lea unnimus golmma sámedikki bušeahtain.
Suoma sámediggi lea muora ja bárkku gaskkas.
Mii čielggadit geažos áigge vejolašvuođaid oažžut ruhtadeami giellaovttasbarggu ođđasitorganiserema johttáheapmái, muhto dilli ii oro leame beare čuovgat.
Dilli lea čilgejuvvon sámi parlamentáralaš ráđi stivrii ja lea duođaid ahkit, ahte ipmárdus Suoma sámedikki dillái ii gávdno.
Iešalddes muitalin juo sámi parlamentáralaš ráđi konfereanssas diimma skábmamánus Girkonjárggas, ahte Eurohpá uniovnna ruhtaroassu sáhttá dagahit Suoma stáhtii bušeahta čuohppama, mii sáhttá maid váikkuhit sakkarat sámedikki bargui ja davviriikkalaš ovttasbargui.
Ođđa ášši dat ii nappo galgan lean Ollii.
Boahttevuođas mu blokka sáhttet kommenteret dušše registreren geavaheaddjit.
Dahken rievdadusa danin go neahtas leat dievva vejolašvuođat anonyma kommenteremii.
Hálidan, ahte mu blokka kommenteren bissu áššelinnjás ja sávan registrerema lasihit ságastallama maid blokkastan – lea suohttasit ságastallat dakkár olbmuiguin, geain lea namma ja identiteahta.
Čakčaluvvagođii ja sevnnjodišgođii
Dál lea juo arvvástallan ja čakčaluvvagoahtán, ja olu lea háhppehan dáhpáhuvvat sámedikki barggu olis.
Mannan vahku duobbánii Helssegis.
Oassálasten vehádatáššiid ráđđádallangotti čoakkámii, bukten sámedikki dearvvahusa sámedikki nuoraidráđi ja Sámi Nuorra – organisašuvnna lágidan seminárii ” sáminuorat Suomas ”.
Mu sáhkan gávdno min ruovttusiidduin.
Mus lei stuora illu leat gullame sámi nuoraid dearvvuođagaid mearrideddjiide.
Sámi nuorat leat fuolastuvvan seamma áššiin go sámedigginai – árbevirolaš sámi ealáhusaid boahtteáiggis, sápmelaččaid eret muotkumis sámiid ruovttuguovllus ja ILO 169-soahpamuša ratifiseremis.
Dađi bahábut nuoraid ávžžuhusat ožžo heajos vuostáiváldima váldobellodagaid ovddasteddjiid gaskavuođas.
Nuorat ledje lágidan panelá, masa ledje bovdejuvvon riikkabeaibellodagaid ovddasteaddjit ja vuolláičálli.
Gurutlihtu ja vuođđosuopmelaččaid ovddasteaddjit eaba boahtá panelii – mii attii ahkidis signála sámi nuoraide.
Stuorimus váldobellodagaid ovddasteddjin Simo Rundgren (guovddáš), Johanna Ojala-Niemelä (sd) ja Heikki Autto (olgeš) ilmmuhe iežaset vuostálastit Ilo 169-soahpamuša ratifiserema ja sámi kulturiešstivrema gárgeheami.
Astrid Thors (ráb) ja Outi Aulanko-Kahiluoto (ruonát) ilmmuheigga čielgasit iežaska leat Kataisa ráđđehusa ráđđehusprográmma duohken, guottihit ILO 169-soahpamuša ratifiserema ja sámi kulturiešstivrema gárgeheami nu ahte sámediggái addojuvvo lasi mearridanváldi.
Munnje bázii dat govva, ahte ráđđehusbellodagaid riikkabeaiovddasteaddjit Autto ja Ojala-Niemelä eaba váldde duođas ráđđehusprográmma ulbmiliid, orui čielgasit vuhttome sudno ságaid ahte daidda gal ovtta dahká – mii lea ahkit parlamentarismma go ráđđehusa bargguge dáfus.
Gullen sámi nuorain movttiidahtti sáhkavuoruid ja dan máŋŋel dát sáhkavuorut ožžo jiekŋagalbma doaladuvvama namuhuvvon váldobellodagaid ovddasteddjiin.
Seminára maŋŋel deaivvadin ovttas kulturlávdegotti ságadoalli Tauno Halttain ja nuortalaččaid luohttámušolmmái Veikko Feodoroffiin johtalusministtar Merja Kyllösä Njellima luotta vuođđodivvumis.
Deaivvadeamis gávnnahuvvui, ahte luotta vuođđodivvun livččii vejolaš guovtti ráđđehusáigodaga áigge.
Muhto ášši loahpalaš čoavdášeapmi gáibida lassiráđđádallamiid ministeriijain, johtalusvirgelágádusain ja riikkabeivviid sierra válljagottiiguin.
Juohke dáhpáhusas vuostáiváldin lei liekkus ja oaččuimet eanet lohpádusaid Njellima luotta vuođđodivvuma várás go goassige ovdal.
Luotta vuođđodivvun dat gal soaitá viimmat lihkostuvvatge.
Ságastalaimet luotta vuođđodivvumis maiddái rikkabeivviid johtalus- ja kommunikašuvdnaválljagotti ságadoalli Arto Satosiin.
Buvttiimet ovdan ee. nuortalaškulturguovddáža ruhtadandárbbu, sámedikki kulturmearreruđaid bajidandárbbu ja buvttiimet maid ovdan fuollamet suohkanráhkadusa ráhkadusođastusa ovdáneamis.
Muittuhančálus deaivvadeamis gávdno sámedikki ruovttusiidduin.
Čakčamánu maŋimus vahku dollojuvvui sámedikki stivrra čoakkán.
Čoakkáma áššelistu lei viiddis – dego álohii.
Stivra dohkkehii evttohuvvot sámedikki čoakkámii cealkámuša sámegielaid ealáskahttinprográmma hápmosis.
Sámedikki lávdegottiid, ráđiid ja stivrra válmmaštallan cealkámuš lei viiddis.
Cealkámuševttohusas vuojulduvvo earenoamážit sámegielaid ealáskahttinprográmma olláhuhttimii, resursseremii ja bissovaš málle duddjomii sámegielaid ealáskahttinprográmman.
Stivrra čoakkámis gieđahallojuvvui maiddái Interreg Sápmi – fidnu sámi giellaovttasbarggu ođđasitorganiserema várás, mii lea maŋŋonan Suoma sámedikki ruhtadili geažil.
Stivrras ságastallojuvvui maid álgomuttolaččat mot Sadjosa hálddašeapmi ja gárgeheapmi boahtteáigge dikšojuvvo.
Sámedikkis lea johttáhuvvon Sadjosa márkanastin- ja gárgehanfidnu, mii nohká boahtte jagi álgobealde.
Sámediggi doaibmá dálus váldoláigolažžan ja dan ovddasvástádussan lea dáhpáhus- ja čoakkánvuovdin.
Dáhpáhus- ja čoakkánlatnjaláigguiguin ii bastte ruhtadit doarjjabálvalusaid ja Sadjosa márkanastima. Lea čielggas ahte muhtin oassebealli šaddá goaivut ruhtaburssas ruđaid jos čoakkánbálvalusat galget boahtteáigge fállojuvvot.
Dilli lea čuolbmái – čoakkánbálvalusaid fállan ii gula sámedikki lágas mearriduvvon bargguide.
Vel čuolbmábun dili dahká go ovddit sámedikki stivra lei gáibidan, ahte Sadjosa márkanastimii ja gávppálaš doibmii ráhkaduvvojit nd. etihkalaš doaibmaprinsihpat – leahan gažaldagas parlameantadállu, masa mii beare dáhpáhusaid ii heive.
Etihkalaš doaibmaprinsihpat galge gárvánit manna giđa.
Mearrádus ii leat goit velge olláhuhttojuvvon ja dan dáfus eahpečielga dilli joatkahuvvá.
Eat sáhte dálá ruhtadilis ruhtadit mearkkašahtti ládje mátkedoaibmabálvalusaid ja digget lágas mearriduvvon bargguid dikšumis.
Sámediggi galgá ovttaáigásaččat jurddahit oba sámiid ruovttuguovllu beroštumiid – eat sáhte sotnadit eará sámiid ruovttuguovllu doaibmabáikkiid ja mii šaddat resursseret maid eará suohkaniidda ja sámiid ruovttuguovllu olggobeal guvlui vai sáhttit doarjut sierra guovlluid sámi kultuvrra ja sámi servošiid.
Juohke dáhpáhusas ášši ferte čovdojuvvot muhtin ládje boahtte jagi álggu rádjái ja dat gáibida sihke juridihkalaš čilgehusaid ja ráđđádallamiid dálu eaiggádiin dehege Senáhta-giddodagain.
Dán vahku oassálasttán sámi parlamentáralaš ráđi, SPR:a, stivrra čoakkámii.
Boahtte vahku vuolggán fas Helssegii sámediggelága ođasnuhttima válmmaštalli bargojoavkku nuppi čoakkámii.
Sámedikki válgabadji ja kulturguovddáš Sajos rahppojuvvon Sámedikki válgabaji ja kulturguovddáš Sadjosa rahpandoalut sihke sámedikki válgabaji nubbi čoakkán leat dollojuvvon.
Rahpandoaluin dollojuvvon ságat gávdnojit sámedikki ruovttusiidduin suomagillii ja Suomas hubmojuvvon sámegielaid mielde.
Sámediggi attii ovttamielalaš biehtadahkes cealkámuša suohkanhálddahusa ráhkadusođastusa válmmaštallan bargojoavkku evttohusas.
Dievasčoakkán evttohii, ahte sámiid ruovttuguovllu suohkanráhkadus bisolii ovddešlágánin.
Sámediggi celkkii maid, ahte suohkanráhkadusa ráhkadusbargojoavku ii leat váldán vuhtii sápmelaččaid vuođđorivttiid iige leat árvvoštallan bargojoavkku evttohusa váikkuhusaid sápmelaččaid gielalaš ja kultuvrralaš rivttiide.
Sámegiel bálvalusaid oažžuma geahččanguovllus plánejuvvon ođastusas Eanodaga ja Ohcejoga suohkaniid sápmelaččaid gielalaš vuoigatvuođat hedjonivčče.
Evttohuvvon suohkanráhkadusa rahkadusođastusain ii leat vejolaš náitit oktii suohkaniid, mat dáláža sakka buorebut dorvvastivčče bálvalusaid.
Stáhta galgá boahttevuođasnai doarjut ruđalaččat sámiid ruovttuguovllu suohkaniid.
Sámediggi maid gáibidii, ahte dan eakti ja ábas váikkuhanvejolašvuođat galget dáhkiduvvot ášši joatkkaválmmaštallamis.
Mannan vahku oassálasten Ohcejoga gieldda ovttasteddjiiguin suohkanministtar Henna Virkkusa deaivvadeapmái.
Bukten dáhpáhusa olis ovdan sámedikki cealkámuša guovddášsisdoalu.
Sámediggi dohkkehii nohkavaš jagi bušeahta, mas lea vuolláibáza.
Duohtaáššihan lea, ahte mearreáigásaš bargit sáhttet bálkáhuvvot nohkavaš jagi ovddeža unnit ja lea jáhkehahtti, ahte sámedikki addin cealkámušaid vástidanáigi guhkku ja bargu šaddá vuoruhuvvot.
Sámedikki čoakkán dohkkehii maid cealkámuša ILO 169-soahpamuša ratifisereneavttuin.
Dievasčoakkán linnjii, ahte Suomas leat earenoamáš buorit vejolašvuođat ratifiseret Ilo-soahpamuša.
Cealkámušat bohtet sámedikki ruovttusiidduide lagaš boahtteáigge.
Dađi bahábut dievasčoakkán ii lean soahpamuša ratifiseremis ovttamielalaš, 14 lahtu eanetlogu jienaste cealkámuša dohkkeheami beales go fas vihtta sámediggelahtu jienaste, ahte Suopma ii galggale leat gárvvis ratifiseret Ilo-soahpamuša.
Dát unnitlogu oaidnu lei earenoamáš ja ruossalaš, daningo seamma čoakkámis sámediggi lei dohkkehan cealkámuša suohkanhálddahusa ráhkadusođastusas ovttamielalaččat.
Cealkámušas sámediggi gáibidii, ahte suohkanhálddahusa ráhkadusođastusas galget ráhkaduvvot oasisteaset eavttut Ilo-soahpamuša ratifiseremii.
Oassi Ilo-soahpamuša ratifiserema vuostálastán sámedikki lahtuin ledje ođđa lahtut.
Šaddá goitge imaštallat sámediggelahttu Anu Avaskari iežáhuvvan oaiviliid.
Mannan válgabajis Avaskari lei sámedikki stivrras ja dievasčoakkámis dohkkeheame máŋggaid cealkámušaid ja oaiviliid, main sámediggi gáibidii Ilo-soahpamuša hohpolaš ratifiserema ja dohkkehiibe juobe ravdaeavttuid Ilo-soahpamuša ratifiseremiii mannan bajis.
Kommenteren viidáseappot Ilo-ášši maŋit bloggainan.
Eanodaga suohkan lea álggahan Gilbbesjávrre oppalašláva ráhkadeami Gilbbesjávrre gárgehanplána evttohusaid vuođul.
Ovddetvahku dollojuvvui vuosttaš eiseváldiráđđádallan lávvarahkadami vuolggasajiin.
Oppalašlávaviidodat lea viiddis, ja ollá Gilbbesjávrre gili rájes gitta Jeahkkáža ja Bearajávrre rádjái.
Lávvenvuloš viidodat lea badjel 120 km2 !
Suohkan pláne, ahte oppalašlávvaevttohus dolvojuvvolii suohkana alimus stivrra dohkkeheapmái juo boahtte jagi.
Áigedávval lea duođaid hohpolaš.
Oassálasten sámedikki beales eiseváldiráđđádallamiidda.
Bukten ovdan Gilbbesjávrre gárgehanplána stivrenjoavkku sámedikki ovddasteaddji Biehtára Joavnna Bier Ándde, Per Antti Labba, njeallje sierraoaivila guovddášsisdoalu ja evttohin daid vuhtiiváldima oppalašlávvemis.
Gárgehanplána evttohusat eai sáhte adnojuvvot dakkáražžan ávkin oppalašlávvaráhkadeamis, daningo gárgehanplána válmmaštallamis eai leat dárbahassii čielggaduvvon fidnu váikkuhusat sámi kultuvrii ja boazodollui.
Eiseváldiráđđádallama beavdegirjji čuovusin šihttojuvvui váldojuvvot sámedikki muittuhančálus.
Muittuhančálus gávdno sámedikki ruovttusiidduin reivvet ja muittuhančállosat gaskabláđi olis.
Gilbbesjávrre oppalašlávas oasálažžan leat eiseválddiid lassin ee. birasgáhttenorganisašuvnnat, sámi searvvit ja Giehtaruohttasa bálges.
Suohkan ii áiggo cegget sierra stivrenjoavku lávvaráhkadeami várás, vaikko evttohin stivrenjoavkku vuođđudeami.
Sávannai, ahte guovllu olbmot livčče aktiivvalaččat váldime beali lávvaráhkadeapmái.
Márjjábeaivve sámedikkis lei gudni oažžut guossin Monaco furstta Albert II ja su eamida prinseassa Charlene.
Guossástallamis gávdnojit dieđáhus ja govat sámedikki ruovttusiidduin čujuhusas (www.samediggi.fi).
Dán blogga olis lea govva guossástallamis.
Govas leat mun, fursta Albert II, prinseassa Charlene ja Heaikka Josába Juhá.
Ovddetvahku sámediggi ráđđádalai bieggafápmohuksema rávvagiin birasministeriijain.
Bieggafápmohuksen jáhku mielde lassána Suomas hui olu lagaš boahtteáigge dálkkádatrievdama geažil ja riikkaidgaskasaš geatnegasvuođaid dihte lasihuvvo ođasnuvvi energiijahámiid atnu.
Sámediggi lea addán hápmosis giđđat cealkámuša, ja dat gávdno maid sámedikki ruovttusiidduin.
Ráđđádallamiin bođii ovdan, ahte mearkkašahtti oassi sámedikki evttohusain lei váldojuvvon mielde bieggafápmohuksema rávvagiidda.
Rávvagat gárvánit farggabáliid dán giđa mielde.
Ovddetvahku oassálasten biodiversiteahttabargojoavkku čoakkámii ja dán vahku oassálasten bd-bargojoavkku unnajoavkkoščoakkámii.
Čoakkáma áššelisttu nalde lei biodiversiteahttadoaibmaprográmma hámus ja unnajoavkkoščoakkámis earenoamážit doaibmaprográmma áššit, mat guske earenoamážit boazodoalu ja sápmelaččaid.
Ferte gal dadjat, ahte maŋimus jagi áigge našuvnnalaš biodiversiteahttastrategiija ja doaibmaprográmma válmmaštallan leaba barggahan hui olu mu, muhto seammas dat lea addán hui olu ja sápmelaččaid dáfus dát dokumeanttat leat hui dehálaččat.
Mu doallan ságat gávdnojit sámedikki ruovttusiidduin liŋkkas, mii lea ruođuid siste (www.samediggi.fi/puheet).
Doaivvu mielde mu blogga lohkkit muossáne beassážiid áigge.
Mun áigon doallat guhkit beassášluomu, muhto dađi bahábut dat oanui ovtta árgabeaivái basiid lassin, daningo bargodilli ii addán vejolašvuođa guhkit lupmui.
Kolonialismma gopmiid suoivanat 8j-čoakkámis
Montreala riikkaidgaskasaš 8j-čoakkán lei hui earenoamáš ja maiddái paradoksála.
Čoakkámiin dahkkoje buorit mearrtádusat, muhto muhtin stáhtaid meannudeapmi guđii ahkidis kolonialisttalaš suoivana čoakkáma nala.
Čoakkáma okta deháleamos áššiin, mii álgoálbmogiid oaidninčiegas lei hui ovttačilggolaš ja álki, leige oktage čoakkáma váddásepmosiin.
Álgoálbmogat leat guhká ovddidan, ahte biodiversiteahttasoahpamuša kontevsttas galggalii atnigoahtit termiinologiija, mii dávista ON:a álgoálbmojulggaštussii ja Rio +20 – julggaštussii.
Evttohusa mielde terminologiija álgoálbmogat ja báikkálašservošat (indigenous people and local comminities) buhttelii dáláš hábmema álgoálbmot- ja báikkálašservošat (indigenous and local communities).
COP 11 dehege biodiversiteahttasoahpamuša vuolláičálliriikkaid oassebeallečoakkán lei gáibidan, ahte riikkaidgaskasaš artihkal 8j-bargojoavkočoakkán Montrealis válmmaštalalii evttohusa ođasnuhttojuvvojo terminologiija vai ii.
Stuorimus sivalaččat dása ledje Kanada, Ránská ja Stuora-Británnia.
Riikkaidgaskasaš 8j-bargojoavkku čoakkámiin EU:a geavada mielde EU-ságadoalliriika geavaha EU-riikkaid oktsaš sáhkavuoruid.
Daningo EU-riikkat eai dán vuoru gávdnan ovttamielalašvuođa terminologiija-áššis, nu juohke EU-lahttostáhta oaččui geavahit áššis iežas sáhkavuoru.
Stuora-Británnia ja Kanada doarjale iežaska sáhkavuoruin ee. dasa, ahte lágalaš váikkuhusast terminologiija rievdadeapmái eai leat čilgejuvvon.
Oktage stáhta ii maid hálit rahpat biodiversiteahttasoahpamuša terminologiija earáhuhttima várás.
Sámedikki II várreságadoalli Hánno heaika ja mun 8(j)-čoakkámis.
Áššeollisvuohta lei ovdan juo guokte jagi dás ovdal ovddit riikkaidgaskasaš 8j-bargojoavkku čoakkámis.
Juo dalle loktejuvvui ovdan dárbu dahkat lágalaš analysa terminologiija rievdadeami váikkuhusain.
Maiddái Kanada doarjalii iežas lágaide, maid dihte ii mahkaš sáhtále rievdadit terminologiija.
Dat fas ii leat harmoniijas Kanada lágaiguin, daningo Kanada vuođđolága mielde doppe leat álgoálbmogat eaige álgoálbmotservošat.
Kanada oidnui bukte garra moaitámušaid Cree-indiánaid ráđđi ja Kanada eará álgoálbmotorganisašuvnnat.
Ránská ja Stuora-Británnia ballaba mearrádusaid váikkuhusaid iežaska hálddašan koloniijaide.
Kolonialismmas leat guhkes gieđat.
Vaikko riikkaidgaskasaš lágat ja olmmošrievttit leat gárganan, de kolonialismma suoivvan lea ovdáneami sevnnjodahtti ja kononialisttalaš politihkka lea velnai vuoimmálaš.
Montrealis ledje ovddasteaddjit buot sámedikkiin.
Doalaimetnai oktasaščoakkáma, mas gieđahalaimet sámedikki bargan barggu 8(j):a olláhuhttima várás ja makkár áššin galggalii bargat ovttasráđiid.
Guđenai sámedikkis bargá virgeolmmoš, man ovddasvástádussan leat maid 8(j)-áššit ja danin vuolggasadji lea buorre.
Dego oalgedáhpáhusas doallan ságastan gávnnahin, artihkal 8(j) lea olláhuhtton sierra vuogi mielde Suomas, Ruoŧas ja Norggas.
Soabaimetnai, ahte ráhkadit oktasaševttohusa sámi parlamentáralaš ráđđái sihke guđe riikka 8(j)-áššiid ovddasvástideaddji ministeriijai das, mot artihkal 8(j):a geatnegasvuođat galggale olláhuhttot.
Sámedikki ruovttusiidduin gávdnojit dieđáhusat riikkaidgaskasaš 8(j)-čoakkáma mearrádusain Montrealis ja doppe Suoma sámedikki doallan oalgedáhpáhusas.
Čuovvovaš bloggas muitalan sámedikkiid sáttagotti guossástallamis keha ' ka-álbmoga luhtte.
Váldokultuvrra navdin namma álbmogii lea Mohawk.
Semináras eai lean oassálastit Suoma bealde earret mu ja II várreságadoalli Hánno Heaikka.
Semináras ii lean diehtu Suoma bealde, ja dat lea diehttelas váikkuhan beroštumi váilumii.
Munnje lei addon fáddán hupmat ILO 169-soahpamušas.
Mu sáhkavuorru gávdno ollislažžan davvisámegillii sámedikki ruovttusiidduin.
Maiddái Ruoŧa ja Norgga sámedikkiid jođiheaddjit oassálasttiiga seminárii.
Semináras lei earenoamážit sáhka sápmelaččaid oassálastimis Davviriikkaid Ráđi doibmii.
Sápmelaččat lea ohcan Davviriikkaid ráđi dievas miellahttuvuođa viđa háve, muhto váile bohtosa.
In sáhte orrut kommenterekeahttá veaháš journalismmas Norggas ja Suomas.
Dát lea báhkka ja hearkkes ášši.
Dábálaččat go doaimmaheddjiid árvvoštallá, de dat muosáhuvvo, earenoamážit mu sajádagas, seahkaneapmin jornalisttalaš friddjavuhtii ja bahča sátnedulvin.
Politihkka lea oktasaš áššiid fuolaheapmi ja maiddái medias lea stuora ovddasvástádus dán oidnosii buktimis ođđasiid hámis.
Media gárganeami ja ođasdahkama servodatlaš mearkkašumi ja rolla ii sáhte árvvoštallojuvvot dušše journalismma siste.
Journalisttat dahket ođđasiid servodagas servodaga osolaččaide.
Ođđasat duddjojit servodatlaš ságastallama.
Iežaset válljen lahkonanvugiin ja ságastallanvuoiŋŋain doaimmaheaddjit váikkuhit olbmuid jurddahanvugiide, oaiviliidda, millii, giellageavahussii ja maiddái válggaide.
Ná riikkabeaiveválggaid lahkonettiin journalismma rolla servodagas lea áigeguovdilis fáddá.
Davviriikkalaš sámi ođasbuvttadeamis lea leamaš ulbmil ráhkadit eakti oktasaš davviriikkalaš ođasbuvttadusa sápmelaččain.
Lean soaitán alitčalmmagit jurddahit, ahte oktan ođasbuvttadusa fáddán lea leamaš buvttadit ođđasiid sápmelaččain oktan álbmogin almmá dan haga, ahte riikkarájit biđgejit dán oktilašvuođa.
Lean čuvvon earenoamážit Norgga NRK Sámi ođasbuvttadusa sihke geavaheaddjin ja jearahallanvuložin.
Suoma sámediggi ja mun lean jearahallon NRK Sápmái lagamusat dalle, go Suoma sámediggi lea háliiduvvon árvvoštallojuvvot, dehe jos juoga ságastallanfáddá lea áigeguovdil Norggas.
Ođđasiin lea háliiduvvon máŋgii deattuhuvvot, ahte sápmelaččat lea riidos álbmot.
Diibmá ráhkaduvvui ođas, ahte Näkkela bálges lea juhkkojuvvon.
Meattáhus gal divvojuvvui maŋit beaivve, muhto fáktadieđuidhan livččii hui álki dárkkistit ovdal ođđasiid sáddema.
Meaddin ja dan divvun maŋit beaivve addá eahpeluohtehahtti gova diehtojuohkingaskaoamis ja dan vuojulduvvama bargosis.
Suomas oktasaš davviriikkalaš sámi ođđasiid geahččimearit leat njiedjame.
Vaikko oktasaš davviriikkalaš sámi ođassáddagis lea buoret geahččanáigi, de dan ođđasat eai olat viiddes meari gehččiid.
Ođđasat sáddejuvvojit Norggas ja NRK Sápmi loahpa loahpas mearrida sáddaga sisdoalus ja daid deattuhusain.
In leat mange muttos fuomášan ságastallama das, mas oktasaš davviriikkalaš sámi ođassáddagiid unnon gehččiidmearit muitalit.
Iigo gárganeamis galggale leat fuolas ?
Livččiigo áigi gárgehit oktasaš davviriikkalaš sámi ođasbuvttadusa eakti vuogi mielde davviriikkalaččat oktasažžan ja gullat maid Suoma beale ođđasiid čuovvuid – ii dušše Norgga riikkaradio prográmmaráđi ?
Dárbbahitgo sápmelaččat geažos áigge dieđu Norgga, Ruoŧa dehe Suoma diggerivttiid addin duomuin narkotihkka-, olmmošgoddin-, seksuála- ja eará rihkkosiin ?
Leago dat davviriikkalaččat mávssolaš ášši sápmelaččaide álbmogin ?
Dárbbahago ođđasiin álohii riidalit ?
Yle Sápmi lea šaddan váttes dillái doaibmasajiid sisáibmobuncaraggáid geažil ja lea šaddan unnidit ođasbuvttadusa mannan ja dán vahku, mas Yle Sápmi maid dieđihii.
Yle Sápmi rádioprográmmaid guldaleaddjin, lohkkin ja geahččin dát lea gal šállošahtti, muhto ipmirdahtti.
Bargiid dearvvašvuohta lea Suoma lágaidnai mielde deháleamos ášši ja sávan Riikkarádio Yle dikšu Yle Sápmái oadjebas doaibasajiid jođáneamos lági mielde.
NRK Sápmi ráhkadii bearjadaga ođđasa Yle Sápmi doaibmasaji sisáibmobuncaraggás nu ahte árvvoštalai ođasdoaimma ja sáddenáiggi unnuma, muhto ii lean goitge fuolas bargiid dearvvašvuođas.
Dilli lei earenoamáš dan dihte, ahte ođasášši duddjui govvemiin, čuohppamiin ja seaguhemiin NRK Sámi prográmmaráđi Suoma dillái nu ahte ráhkadii čielga vuostálagaid bidjama Yle Sámi ja NRK Sámi gaskii.
Muitalago dát das, ahte NRK Sápmi lea cealkime iežas eret davviriikkalaš ovttasbarggus ja leago dát álgolávki oktasaš davviriikkalaš sámi ođđasiid nohkamii ?
In máša leat kommenterekeahttá seammas maid Sámi (Lappi) eanangotti jietnaguotteheaddji Lapin Kansa, go gearddi juo álggahin journalisttalaš guorahallamuša.
Lapin Kansa lea lappilaččaid jietnaguotteheaddji iežas ilmmuhusa mielde.
Dat buvttada stáhta ruhtademiin sámegiel ođđasiid nehttii ja aviisii.
Aviissa virggálaš linnjá ii leat rievdan dakkár “ giellabassama ” geažil.
Duogážis ráđđejit ain seamma árvvut, mat leat jođihan Lapin Kansa ođasráhkadeami oba dan historjjá áigge.
Kvantitatiiva dutkamuša in leat bargan, muhto lohkkin lean almmatge aviissa gárganeami čuvvon.
Dat lea almmatge aviissa iežas journalisttalaš válljen ja linnjágeassin.
Sápmelaččat leat Lapin Kansai buncarakkis.
Sápmelaččat ovdanbuktojit positiivvalaččat go ođđasiin gieđahallojit kulturdáhpáhusat, giela oahpahus dehe turismadáhpáhusat.
Sámediggái lea várrejuvvon čilgejeaddji rolla ja suddobohká sajádat go dat geahččala dorvvastit sápmelaččaid lágas mearriduvvon vuoigatvuođaid olláhuvvama.
Lapin Kansa dagai ođđasa mannan vahku sámedikki dahkan váidalusain ruvkelága ja birasgáhttenlága vuođul árvvohuššamiin “ sámedikki printar lávlu váidalusaid ”.
Jos hálidivččen leat ilgat ja árvvohuššat, sáhtálin blogget seamma prinsihpain bajilčállosiin “ Lapin Kansa vuodjá vulos sápmelaččaid vuoigatvuođaid ja sámedikki ja prentenmašiidna čollu sápmelašvuostásašvuođa ”.
Muhto in dainna bajilčállosiin navdde iežan blogga.
Lapin Kansa ođasráhkadeamit ja jurddamáilbmi sulástahttet Lappi riikkabeaiveolbmuid oainnuid.
Dat soaitá gullat dán lappilaš konsensusii – media ja mearrideaddjit vudjet ovttamielalaččat seamma áššiid.
Máŋggaárvosaš ođasbuvttadus dat ii leat, muhto beaktilis oaivilváikkuheapmi ja diehttelas bálvala seamma ulbmila.
Dat lea sihkkarit áigeguovdil ná riikkabeaiveválggaid áigge ja doarju seammas dálá lappilaš riikkabeaiveolbmuid politihkalaš linnjá ja ráhkada sámiid vuoigatvuođaid vuostálastimis válgafáttá.
Áigemuddu lea maid hui deaivil go váldá vuhtii ILO 169-soahpamuša ratifiserema ja ášši ságastallama riikkabeivviid olis.
Lapin Kansa addá Lappis eanagoddin gova, mii unohastala.
Rievtti mielde gieđahallen Álaheaju ságastan dáid temaid veaháš viidáseappotnai.
Luoikkahannai dás oanehis valdosačča Álaheaju davvisámegiel ságastan, man dasto jorgalan maid suomagillii. Dát oassi heive mu mielas dán fáddái oalle bures:
” Sápmelaččat lea davviriikkain hilgojuvvon álbmotjoavku, badjelgehččojuvvon nubbi.
Sápmelaččat leat adnon historjjás áigge dološ kultuvrralaš gárgananbázáhussan ja maiddái buncarakkisin stáhtaide.
Sápmelaččat leat cielahuvvon ja vealahuvvon gielaset ja kultuvrraset geažil.
Sámi kultuvra ja sápmelaččat leat geahččaluvvon sogahuhttot bággosteriliseremiin ja assimilerenviggamušaiguin.
Sápmelaččat eai heiven maid jurdagii ovtta álbmogis ovtta stáhta rájiid siste.
Álgoálbmoga eksisteren ii heiven davviriikkalaš buresbirgenservodaga jurddašeapmái, mas buohkaiguin galggai meannuduvvot ovttaveardásaččat.
Ovttaveardásaš meannudeapmi dáhpáhuvai goitge váldoálbmoga dárbbuid ja oaidninvugiid guovllos, mii doalvvui duohtaáššis sámi álbmoga vealaheapmái.
Stáhtat ákkastallet politihkaset, mas sápmelaččaide eai háliiduvvo addojuvvot sierravuoigatvuođat, buohkaid bajiloainnu dásseárvosaš meannudemiin, mii duođalašvuođas doalvu sámi kultuvrra jávkamii.
Gažaldat lea maid das, ahte eiseválddit eai ipmir sámi kultuvrra ja dan duođalaš luonddu.
Jurddahuvvo, ahte buot lea bures, go sápmelaččain leat bohccot, sápmelaččat gárvodit sámi biktasiidda, sámegiella oahpahuvvo skuvllas iige almmolaš vealaheapmi gávdno.
Datdahan buviha máŋggaid sápmelaččaid.
Sápmelaččat, geat háliidit dorvvastit luonddu ja kultuvrra bistevašvuođa, šaddet geažos áigge deaivat sivahallama go mii háliidit eallit iežamet kultuvrralaš árbevieruid mielde.
Stáhtaid sektorjurddaheapmi duohtaáššis uhkida sámi kultuvrra boahtteáiggi.
Stáhtat bidjet hálddahusasteaset ja mearrádusaineaset ealáhusáššiid, dáidaga, giellaáššiid ja skuvlema iežaset leađmmaide ja sektoriidda.
Sektorjurddaheapmi eastá ollisvuođa oaidnima ja hábmema.
Sámi kultuvrras juohke diŋga gullá ollisvuhtii ja ovdamearkka dihte boazodoalu atnin dušše ealáhussan lea uhkkin oba min eallinvuohkáseamet.
Sámiid rivttiin lea ain jearaldat váldoálbmoga rivttiin buot stáhtain, nuppiiguin sániiguin sápmelaččaid vuoigatvuođat árvvoštallojuvvojit gaskavuođas váldoálbmoga dárbbuide ja vuoigatvuođaide.
Lean fuobmán, ahte stáhtaide sámi kultuvrra eksisteren lea duohtaáššis ideologalaš buncarakkis.
Min kultuvramet, dan vuoigatvuođa ja earenoamášvuođa eai bastte gieđahallat ja min nanu kulturárbevierromet lea máŋgasii uhkki.
Davviriikkalaš buresbirgenservodaga jurddašeapmái oba jurdda das, ahte stáhta rájiid siste eallá sierra álbmot, mas lea sierralágán ideologiija, kultuvra ja searvvušvuogádat, lea ain vieris ja buncarlaš.
Min luondoipmárdusamet, eallinfilosofiija, eallinvuohki bohccuiguin, guliiguin ja meahci valljiguin ii ipmirduvvo.
Kultuvramet ii leat dušše giella ja čáppa duojit, muhto daid duogážis lea olles buolvadagaid mielde bistán eallinvuohki, mii geahččaluvvo geažos áigge heaittihuvvot ja dađi lági mielde sápmelaččain dahkkot gielalaš unnitlohku.
Dalle leat jorbalasargumentašuvnna siste: buohkaid dásseárvosaš gieđahallamiin duddjojuvvojit dilit, mat sáhttet doalvut sámi eallinvuogi jávkamii. ”
Sápmelaččaid vuoigatvuođat dorvvastuvvojit suohkanođastusas
Stáhtaráđđi dohkkehii ikte láhkaevttohusa suohkanráhkadadusođastusas sáddejuvvot cealkima várás.
Cealkináigi evttojussii lea 7.3. rádjái.
Stáhtaráđi dieđáhusa vuođul suohkanráhkadusođastusevttohus lea buorránan.
Evttohusa mielde sierra kritearaid dievvamma mielde suohkanat galge álggahit čielggadanbarggu suohkanlihtuid ráhkadeami várás, muhto čielggadeamis lea vejolaš spiehkastit mearriduvvon kritearaid vuođul (spiehkastanákkat).
Vel álgočavčča lágas lei ulbmilin váldit oktan spiehkastanággan dušše gielalaš vuoigatvuođaid dorvvasteami.
Sámediggi lea iežas cealkámušain ja systemáhtalaččat deaivvadettiinis sierra ministariid ja eiseválddiid gáibidan oktan spiehkastanággan sápmelaččaid gielalaš ja kultuvrralaš vuoigatvuođaid dorvvasteami.
Maŋimus ságastalaimet áššis vuoigatvuohtaministtar Henrikssoniin.
Sámedikki bargu lea buktán bohtosa.
Stáhtaráđi dieđáhusa mielde suohkanat sáhtále ohcat spiehkastaga ruhtaministariijas bálvalusaid gáibidan olmmošmeari čielggadanákkas earret eará hárvves orruma sihke sápmelaččaid gielalaš ja kultuvrralaš vuoigatvuođaid dorvvasteamai vuođul.
Orru leame nu, ahte suohkaniid bággolihttodeamit eai šatta sámiid ruovttuguovllus – na jos ođđa suohkanstivrrat eai hálit ovttastahttit sámiid ruovttuguovllu suohkaniid.
Stáhtaráđi ođđa linnjen lea helpen sámediggái ja ovddemusat duođaštus das, ahte beroštumiid bearráigeahččamis sáhttá oažžut áigái oluge.
Ledjen ikte riikkabeivviid čuvgehusválljagotti gullandilálašvuođas Unesco immateriála kulturárbbi suodjalansoahpamuša ratifiseremis.
Stáhtaráđđi lea čatnasan Ilo 169-soahpamuša ratifiserema ovddideapmái
Iehčanasvuohtabeaivi lea ávvuduvvon hohpolaš čoakkánvahkuid gaskkas.
Sámediggi lei dego juogaman ovdasii 12.12.12 ráđđehusa eahketskuvllas, mii gal lei goitge iđđes.
Stáhtaráđđi lea addán min deaivvadeami maŋŋel lohpádusa, ahte dat lea čatnasan ovddidit ILO 169-soahpamuša ratifiserema ja ráđđehusprográmma ulbmil ratifiseret ILO 169-soahpamuša lea ain nannosit vuoimmis.
Stáhtaráđđi lea maid čatnasan davviriikkalaš sámi soahpamuša joatkkaráđđádallamiidda.
Sámedikki ruovttusiidduin gávdno dieđáhus eahketskuvllas, dilálašvuođas mu doallan sáhka sihke sámedikki duogášmuittuhančálus fáttá birra.
Stáhtaráđđi hálidii gullat earenoamážit sápmelaš boazodoalus.
Stáhtaráđi linnjen dárkkuha dan, ahte bargu Ilo-soahpamuša rátifisereneastagiid jávkadeami várás galgá álggahuvvot dakkaviđe stáhta ja sámedikki buriin ovttasbargguin.
Stáhtaráđi fidnoregistaris gávdnojit sierra beliid addin cealkámušat ILO 169-soahpamuša ratifisereneavttuin.
Buot ministeriijaid cealkámušat eai leat áššáigullevaččat.
Sámediggi lea diŋgon ministeriijaid cealkámušain árvvoštallama professor Martin Scheininis.
Scheinina álgovuolggalaš árvvoštallama mielde ruhtaministeriija addin cealkámuš ii dávis Suoma vuođđolága ja Suoma dáláš riikkaidgaskasaš čatnasemiid.
Professora mielde maid eanan- ja meahccedoalloministeriija cealkámuš lea maid oalle problemáhtalaš seamma vuođu mielde.
Scheinina oainnu mielde vai sápmelašmeroštallan livččii ILO-soahpamuša dáfus dohkkálaš, de sápmelašmeroštallan ferte leat Suoma lágaid mielde dakkár, man sápmelaččat ieža dohkkehit.
Ministeriijaid cealkámušat eai dakkáražžan sáhte doaibmat ILO 169-soahpamuša ratifiserema čoavddusevttohusmállen, daningo dat eai buot osiid mielde dávis Suoma našuvnnalaš ja riikkaidgaskasaš geatnegasvuođaide.
Ráđđehusa eahketskuvlii iežan guođđin duogášmuittuhančállosis celken dán čielgasit.
Stáhtaráđi dieđáhus lea bohciidahttán miellagiddevaš dulkomiid.
Ja dađi bahábut vuohon mu ruovttusuohkananis Eanodagas, man suohkanhoavda Mikko Kärnä joatká ain aktiivvalaš, sápmelašvuostásaš ja boastto diehtojuohkinpolitihkas.
Lea hui miellagiddevaš, ahte suohkanhoavda lea aktiivvalaččat vuodjigoahtán Eanodaga suohkana namas muhtin álbmotsearvvi ášši.
Su álbmotsearvedoarjja ii goitge ole Eanodaga sámi servviide.
Suoma lágaid válmmaštallamii gullá almmolaččat viiddes sierra beliid gullan.
ILO 169-soahpamuša mielde soahpamuša ratifiseremis sohppojuvvo dušše Suoma stáhta ja sámedikki gaskka – eará oassebealit áššis eai leat.
Maiddái sápmelažžan viggi láddelaččaid ovddasteaddji searvi lea movttáskan dieđihit sihke skábmamánu loahpas ordnejuvvon Eurohpá Ráđi olmmošriekteáittardeaddji Supmii addin raportta geažil lágiduvvon semináras ja stáhtaráđi dánvahkosaš dieđáhusasnai.
In oba gillege kommenteret buot dan tragikomihkalaš oannuid.
Sávahahtti livččii, ahte jos dieđáhusain čujuhuvvo mu doallan ságaide, de daidda galggalii čujuhit riekta – buot mu ságathan gávdnojit sámedikki ruovttusiidduin.
Namuhuvvon láddelašsearvvis orru goitge leame issoras hállu beassat mielde ILO 169-soahpamuš- davviriikkalaš sámisoahpamuš- ja buot vejolaš earánai ráđđádallamiidda, mat gusket sápmelaččaid.
Suoma sámediggelága 6 §:a mielde dušše sámediggi sáhttá ovddastit sápmelaččaid virggálaš našuvnnalaš ja riikkaidgaskasaš oktavuođain.
Searvvis ii leat mihkkege dahkamušaid bargojoavkkuin, mat gusket sápmelaččaid.
Mannan vahku lei čoakkán, mii válmmaštallá sámediggelága ođasnuhttima. Das gieđahalloje sámediggelága válgavuogádaga ovddidandárbbut.
Sotnabeaivve lei sámi parlamentáralaš ráđi (SPR) stivrra čoakkán, mas gieđahalloje davviriikkalaš sámisoahpamuša joatkkašiehtadallanáššit.
SPR dohkkehii maid Suoma sámedikki gárven ávžžuhusa guovddáš olmmošriekteorgánaide sihke Ruošša, Ruoŧa, Norgga ja Suoma stáhtaide Ruošša álgoálbmogiid sajádaga buorideami várás.
Vahkku joatkahuvai moaddebeaivásaš šiehtadallamiin davviriikkalaš sámisoahpamušas.
Sámedikki ovddasteaddjit deaivvade Meahcceráđđehusa oaivehoavdda Jyrki Kangasa.
Manaimet deaivvadeamis čađa nohkavaš jagi dáhpáhusaid, olláhuvvan ovttasbarggu ja boahtte jagi hástalusaid.
Ságastalaimet earenoamážit GDG dutkandoaimmas, Meahcceráđđehusa boahtte jagi boađusulbmiliin ja Akwé: Kon – rávvagiid guoskadeamis Meahcceráđđehusa doaimmas.
Skábmamánu loahpas alimus hálddahusrievttis (AHR) lea boahtán sápmelaččaid dáfus miehtemielalaš mearrádus, mii guoská sápmelaččaid gielalaš rivttiid.
Mearrádus gávdno AHR:a ruovttusiidduin.
Mearrádus guoská Davvi-Suoma guovloovttasbarggu suohkanovttastumi ovttastupmečoakkáma mearrádusa, mii lei gáibiduvvon burgojuvvot, daningo čoakkámis ii ordnejuvvon sámegiel dulkon, vaikko dat lei ovddalgihtii bivdojuvvon.
Suohkanovttastumis leat lahttun Ohcejoga, Anára ja Soađegili suohkanat.
AHR lea gomihan ovttastupmečoakkáma mearrádusaid, daningo čoakkámis ii lean ordnejuvvon dulkon.
AHR lea mearrádusastis cealkán, ahte suohkanovttastumi ovttastupmečoakkán lea sámi giellalága 2 §:a 1 momeantta 1 čuoggás dárkkuhuvvon eiseváldi, masa guoskaduvvo sámi giellaláhka.
AHR:a mearrádusa mielde suohkanovttastumi doaibmaorgána lahtus lea riekti geavahit doaibmaorgána čoakkámis sámegiela ja vástideaddji ládje suohkanovttastupmi lea geatnegahtton dárbbu mielde ordnet čoakkámiin dulkoma.
AHR lea mearrádusastis deattuhan, ahte vuoigatvuhtii geavahit sámegiela gullá earukeahttá maiddái vuoigatvuohta gulahallat iežas geavahan gielain das fuolakeahttá, livččiigo sámegiela geavahan olmmoš bastán ovddidit áššis maid suoma- dehe ruoŧagillii.
AHR lea vuođđudan mearádusas muhtin muddui sámi giellalága ovdal gustojeaddji láhkii sámegiela geavaheamis eiseválddiid olis, mas sápmelaččaid vuoigatvuođat geavahit sámegiela ledje muhtin osiin dáláš lága viiddibut.
AHR:a mearrádus lea dehálaš, daningo sámi giellalága guoskadeamis suohkanovttastumiid doaimmaide lea leamaš eahpečielggasvuohta.
Dát lea boahtán muhtin muddui das, ahte vuoigatvuohtaministeriija ii mieđit sámi giellalága 31 §:a mielde doarjagiid suohkanovttastumiid doaimmaide, mat ovddidit sámi giellalága.
Sámediggi lea gáibidan dávjá, ahte lága 31 § galggalii dárkkistuvvot nu, ahte dat attálii vejolašvuođa mieđihit doarjaga maiddái suohkanovttastumiide.
Jáhkán, ahte dál viimmatge AHR:a mearrádus doalvu, jos dál ii lága 31 §:a dárkkisteapmái, nu goitge lága dulkoma dárkkisteapmái vuođđo- ja olmmošriektemiehtemielalaččat nu, ahte ruhtadeapmi sáhttá mieđihuvvot maiddái suohkanovttastumiide.
Báhcen lupmui 14.12. rájes ja lean luomus gitta jagi loahpa rádjái.
Mu bloggačállimii boahtá dan dihte guhkes boatkka, jos mášan leat kommenterekeahttá áigeguovdilis sámi politihkalaš gažaldagaid iežan luomu áigge.
Sáhttá leat, ahte čálán fas ođđa jagi lahkonettiin ja manan čađa nohkavaš jagi ja boahttevaš jagi hástalusaid.
Árvedálkin Berliinnas Giđđa lea álgán máŋggaiguin čoakkámiiguin.
Sámedikki dievasčoakkán dollojuvvui ja dušše moattis ledje eret čoakkámis. Čoakkán dollojuvvui hui soabalažžan njukčámánu álgobeivviid Anáris.
Deháleamos áššiid siste dievasčoakkán válljii nuoraidráđi lahtuid ja dan ráđishan lea oalle earenoamáš oba Sámis.
Ruoŧa ja Norgga sámedikkiin gal lea maid nuoraidráđđi, muhto dain ii leat nu olu valid go Suoma sámedikki nuoraidráđis.
Dievasčoakkán attii hui kritihkalaš cealkámuša Anárjávrre oasseoppalašlávas.
Dasa lassin dohkkeheimmet sámedikki jagi 2010 muitalusa.
Dievasčoakkáma maŋŋelas vahku oassálasten veahádatáššiid ráđđádallangotti čoakkámii ja biodiversiteahttačoakkámii Helssegis.
Veahádatáššiid ráđđádallangoddi dohkkehii árvalusa politihkalaš bellodagaide.
Ráđđádallangoddi gáibidii boahtte ráđđehusa čatnasit ja bidjat bávccaid sámegiela ealáskahttinprográmmii.
Ráđđádallangoddi bivddii politihkalaš bellodagaid ovdal riikkabeiveválggaid kampanjeremii, mii gudnejahttá veahádagaid.
Váldomediija čálašeapmi ja oaivilčálašeapmi veahádagain lea eanasin áššálaš, muhto earenoamážit neahttaságastallamis veahádagaid birra ja unit eanangoddeaviissaid oaivilčállosat eai leat nu miehtemielalaččat veahádagaid guovdu.
Bessen guhkes áigái oassálastit biodiversiteahttabargojoavkku čoakkámii.
Bd-bargojoavkku čoakkámis buktojuvvui ovdan jeaggestrategiija, mii ii goitge ožžon áibbas ovttamielalaš doarjaga bargojoavkkus ja bukten čoakkámis maid ovdan sámi kultuvrra dáfus guovddášoainnuid.
Biodiversiteahttasoahpamuša oassebeallečoakkáma mearrádusat diimmá čavčča Nagoyas leat dolvon dárbui ođastit Suoma biodiversiteahttastrategiija.
Bd-bargojoavku jođiha strategiija válmmaštallama.
Sámediggi válmmaštallá njukčamánu áigge iežas evttohusaid ođasnuhtti bd-strategiijai.
Davviriikkaid sámi soahpamuša joatkkaráđđádallamat álge viimmat.
Suoma sámedikki ráđđádallamiin ovddastit ságadoallit.
Suoma sámedikkis leat maid golbma stáhta ovddasteaddji.
Maiddái Ruoŧas lea ovttadássásaš ovddastus, sámedikkis leat guokte ovddasteaddji nugo maid stáhtas.
Norgga sámedikkis leat guokte ovddasteaddji, geat leaba eará sámedikkiid ovddasteaddjin spiehkkaseaddjin virgeolbmot eaige politihkkárat.
Norgga sáttagottis stáhtas lea maid eanetlohku, golbma ovddasteaddji.
Dán jagi Ruoŧŧa lea ráđđádallamiid ságadoalliriika, man maŋŋel jođiheapmi sirdása Supmii ja dan maŋŋel Norgii.
Čuovvovaš čoakkán dollojuvvo čakčat.
Bukten čoakkámis ovdan sámedikki dievasčoakkáma ja sámi parlamentáralaš ráđi (SPR) ásahan rámmaid ráđđádallamiidda.
SPR lea bidjan eaktun, ahte sámedikkit ráđđádallaet oktasaš oainnu SPR:s ráđđádallamiid várás.
SPR čoahkkana boahtteáigge mielde dávjjit ja válmmaštallanbargu galgá bargojuvvot áiggebále.
Ráđđádallamiin bođii maid ovdan, ahte ráđđádallamat eai leat álkkit ja olu bargu lea ovddas.
Mun bukten sávaldaga, ahte barggu álgomuttuin gieđahallojuvvolii SPR:a sajádat, daningo mis lea bárrásiin SPR:s jođus iežas SPR:a barggu gárgehanbargu.
Almmatge sámi soahpamušbargu alga artihkkaliiguin, mat gusket sámegiela ja sámi kultuvrra suoji. Dat gehččojuvvoje álkimussan oassin soahpamušas.
Doaimmaheaddjit leat movttáskan sakka cealkámušasteamet riikkabeivviid vuoigatvuohtaáššeolbmái. Cealkámuš guoská sámegielalaš ođđasiid sáddenáiggiid ja eará prográmmadoaimma.
Ođasráhkadeapmi lea iešalddes juo boaris, dego dávjá Yle sámi radios.
Maiddái almmolaš sáni ráđi (ASR) ságadoalli Risto Uimonen lea movttáskan ságastallat Yle sámi radio sajádagas.
Buorrehan dat gal lea, ahte ASR lea beroštuvvan sámi radios, mii gullá bearráigeahčuvuloš mediaide, muhto livččii dehálaš oahpásnuvvat faktadieđuide, Yle sámi radio dálá dillái ja sámedikki evttohusaide ovdalgo vuolgá cealkit áššis maidege.
Seamma ládje sáhttá dieđusge jearrat ASR:a ságadoalli Uimosis.
Mu dahkamušat ja barggut gávdnojit bloggastan ja sámedikki mearrádusain, maid sáhttá guorrat maid sámedikki ruovttusiidduin.
Uimonen bealušta garrasit media sajádaga válddi fáktan.
Almmolaš sáni ráđđi sáhtálii obalohkái giddet fuomášumi sámegielalaš ođasráhkadeapmái.
Dálhan ASR ii sáhte geavadis ieševttolaččat bearráigeahččat sámegielalaš ođasráhkadeami, iige dat sáhte váldit oba bealige sámegielalaš ođasráhkadeapmái daningo ASR:s ii leat áššedovdamuš sámegielas oba humakeahttáge dan giellamáhtus.
ASR:a siiddut leat dušše suoma-, ruoŧa-, ja eŋgelasgillii, iige guoddaleapmi sámegillii soaitte leat obanassiige vejolaš.
ASR sáhtálii jorgalahttit jourmalisttaid etihkalaš rávvagiid maid sámegillii, jos dat duođalaččat hálida sámegielalaš media iešstivrenvuogádaga oassin.
Stockholmmas dollejin Berliinna guvlui Suoma ja Duiskka olgoáššiidministeriijaid ordnen seminárii árktalaš guovllus.
Doalan semináras ovdasága álgoálbmogiin, dálkkádatrievdamis ja árbevirolaš máhtus.
Boahtte vahku joatkkán iežan mátkki Guovdageidnui Norgga sámedikki lágidan seminárii árbevirolaš máhtus ja doalan maiddái doppe sáhkavuoru.
Ráđđádallamat gusket máilmmi vuoiŋŋaduoji organisašuvnna (WIPO) barggu árbevirolaš máhtus ja álbmotdiehtagis.
Ráđđádallamiin sámedikki sáttagottis lea mielde Sámi Duodji-organisašuvdna.
Berliina 17.03.2011 Juvvá Lemet
Luonddusuodjalangearregiin Mannan vahku lei sihke artihkal 8(j)-bargojoavkku čoakkán ja luonddusuodjalangearregat Ohcejogas.
8(j)-bargojoavkku guossin lei uhkivuloš luonddutiippaid (Lutu) doaibmaplána válmmaštalli bargojoavkku ságadoalli Pekka Salminen ja duoddarat-áššedovdibargojoavkku ságadoalli Yrjö Norokorpi.
Jagi 2008 gárvánii čilgehus Suoma luonddutiippaid dilis.
Bargojoavku galgá leat diđolaš artihkal 8(j) álbmotlaš áššedovdibargojoavkku barggus, mii gieđahallá álgoálbmogiid árbedieđu, ja váldit vuhtii bargojoavkku bargan evttohusaid.
8(j)-bargojoavku gieđahalai čoakkámisttis dáláš doaibmaplánahápmosa ja áššis lei ealaskas ságastallan.
Soabaimet, ahte Lutu-doaibmaplána gieđahallojuvvo čakčat sámedikki ja sámi ruovttuguovllu bálgesiid boazoisidđđid oktasaščoakkámis.
Čoakkáma eará áššin lei 8(j)-bargojoavkku barggu olláhuvvama čuovvun.
Go olgoáššiidministeriija lea báhcán eret bargojoavkkus, de barggu olláhuvvan lea šaddan váddáseabbon.
Šiehtaimet, ahte sámediggi manná čađa eará riikkaidgaskasaš geatnegasvuođaid ja lahkonit olgoáššiidministeriija fargga ođđasit ja gáibidit dan deavdit geatnagasvuođaidis ja mannat álgoálbmotjulggaštusa čađa biodiversiteahttasoahpamuša ektui.
Duorastaga lei luonddusuodjalangearregiid 8(j)-bargojoavkku oktasaš meahccebeaivi, masa in sáhttán oassálastit sámi kulturguovddáža vuođđogeađggi muvrendilálašvuođa geažil.
Anárjávrre oasseoppalašláva válmmaštallan loktanii nannosit ságastallamii ja dáláš lávvaevttohus adnojuvvui hui sakka badjelmeare lávvejuvvon.
Ságastalaimet maiddái Suoma birasguovddáža válmmaštallanvuloš árvvoštallamis luonddusuodjalanlága ja meahccelága olláhuvvamis ja sávaimet ahte SBiG (= SYKE) gulalii barggustis artihkal 8(j)-bargojoavkku.
Ságastalaimet viidát maiddái meahccejohtaluslága oasseođastusas, ja ođastus adnojuvvui hui problemáhtalažžan.
Sávaimetnai, ahte lága oasseođastus manalii ođđasit válmmaštallamii ja ahte válmmaštallamis birasministeriija gulalii vuđolaččabut Sámi guovlohálddašanviidodaga eiseválddiid ja sámedikki, daningo dovdat diliid.
Luonddusuodjalangearregat leat dehálaččat diehtolonohallamii.
Matge mearrádusaid gearregiin eai dahkko, muhto ulbmilin lea ságastallat áigeguovdilis áššiin.
Áidna mearrádus, mii luonddusuodjalangearregiin dahkko, lea dan čuovvovaš čoahkkananbáiki.
Čuovvovaš háve čoahkkanit Čeavetjávrri Hooppâgjävris (das ii leat davisámegiel namma).
Meahcceráđđehus lea guoskadišgoahtán ođđa vuovdesertifiserenkriteara (PEFC), mas lei olu ságastallan diibmá maiddái mu bloggas.
Muhtin politihkkarat ja boazoolbmot sávve, ahte sámediggi ii livčče vuolgán vuovdesertifiserenkriterii mielde.
Ođđa vuovdesertifiserenkritearat vurdet vel riikkaidgaskasaš PEFC-organisašuvnna dohkkeheami, ášši lea maŋŋonan várra jorgalanváttisvuođaid geažil.
Lea goitge buorre, ahte meahcceráđđehus lea juo riepman olláhuhttit kritearaidis.
Lean gullan, ahte vuovdesertifiserenkriteara lea addán buori vuođu ja lea buorre bargoneavvu ráđđádaladettiin sámi ruovttuguovllu bálgesiiguin.
Meahcceráđđehus lea juo ožžon soahpamuša muhtin bálgesiiguin vuovdečuollamiin ođđa vuovdesertifiserenkriteara vuođol.
Lea buorre, ahte bálgesat barget soahpamušaid meahcceráđđehusain ja dát maid álkidahttá sámedikki barggu.
Dát vahkku lea lihkus ráfálaččat go ovddit vahkut ja beasan vuojulduvvat maid eará bargguide.
Loahppavahku lean gal Helssegis sápmelaččaid dáfus hui miellagiddevaš semináras. Jearaldat lea Nato parlamentáralaš dievasčoakkámis, ng. Rose-Roth-semináras.
Semináras mu doallan sáhka gávdno álvvordaga rájes sámedikki ruovttusiidduin, dađi bahábot dušše eŋgelasgillii.
Geahččalis seastit sámedikki vátna resurssaid ja čállit ságaid dákkár dilálašvuođaide njuolga eŋgelasgillii.
Vuottesjávrres 17.6.2010 Juvvá Lemet
Københavnna čoakkándovdamušat Deike Københavnii leat ollen dieđut sámedikki dievasčoakkámis, ja almmatge čoakkán lea mannan dego ovdalnai go opposišuvdna lea dego dábálaččat vásedin storbmen, fallehan ja ájihan.
Vaikko dán jagi leat dollon máŋggat sámedikki čoakkámat, de juovllaid lahkoneapmi lea almmatge movttiidahttán diggeáirasiid ságastit ja čohkkát čoakkáma ija miehtá.
Muhto dát leanai aivve sierra sturrodaga čoakkán ja čoakkámiid fatnan lea ipmirdahtti.
Sámedikki čoakkáma áššelisttus ledje vihtta aitosaš ášši ja jáhku mielde dáid dieđusge livččii galgan geargat gieđahallat ovtta beaivve áigge.
Geavai goit nuppe ládje.
Sámedikki rehketdoalloloahpahanášši gieđahallan lei vuosttaš áššin ja dan gieđahallamii manainai olles beaivi, gitta diibmu 17 rádjái, vaikko dievasčoakkán lei gieđahallan namuhuvvon ášši juo guovtti ovddit čoakkámis.
Áššegieđahallamis ságadoallin doaimmai Jouni-Ilmari Jomppanen ja su váldoovddasvástádussan lei ahte ášši gieđahallan livččii galgan mannat njuovžilit ja ahte earáge áššiid gieđahallamii livččii báhcán áigi.
Dátnai lea muosáhus, man galgá maŋŋel atnit ávkin válljedettiin dánsullasaš áššegieđahallamii čoakkánjođiheaddji.
Namuhuvvon ášši gieđahallamii leat gal adnon luohttámusolmmoš-, áššedovdi- ja virgeolmmošresurssat duođaid olu veardidettiin ovddit válgabaji rehketdoallomuitalusaid gieđahallamii.
Nuoraidráđi vuođđudeapmi lea sámedikki doaibmaprográmma okta njunušfidnuin, mii lea vuolgán johtui stivrra álgaga mielde ja dan ovdii sámi nuorat leat bargan áŋgirit olles jagi.
Dál nuoraidráđi vuođđudeapmi maŋŋona dievasčoakkáma ájahallama dihte ja sámediggi ii sáhte ohcat nuoraidráđđái ruhtadeami dehe bálkáhit áššegieđahalli.
Sámediggeáirras galgá guoddit ovddasvástádusas oba sámi servošii ja sámi nuoraide ja planet áigegeavaheami nu ahte dehálaččamus áššit sáhttet mearriduvvot.
Sállošan sámedikki stivrra beales hui sakka go dievasčoakkán ii háhppehan gieđahallat ášši ja bivddán dis gierdavašvuođa ja sávan ahte ehpet masse luohttámuša sámedikki bargui dán geažil.
Sámi gažaldagat ledje mannan vahkuloahpa loktanan olles riikka áššin go riikkarádio Yle lágidii sámi vuoigatvuođain njuolggosáddaga, mas veahádatáittardeaddji Johanna Suurpää ja sámedikki áirras Jan Saijets ságastalaiga sámiid vuoigatvuođain.
Ledjen hui ilus veahádatáittardeaddji nanu doarjagis sámiid gielalaš, kultuvrralaš ja eananrivttiid buorideami várás.
Ledjen veaháš heahkastuvvan diggeáirras Saijetsa ovdanbuktin oainnuin ja sávan, ahte guldaleaddjit ipmirdit ahte su oainnut eai ovddas sámedikki almmolaš linnjageassima vaikko son dajaige iežas dadjamušaid maid sámedikki oaidnun.
Sámedikki dievasčoakkán lea linnjen, ahte ILO 169-soahpamuša ratifiseren gáibida soahpamuša mielde sámiid eanan- ja hálddašanvuoigatvuođaid nannema ja ná maid veahádatáittardeaddji oinnii ášši.
Prográmmas Saijets fas linnjii, ahte sámediggi gáibidivččii dušše eatnamiid hálddašanvuoigatvuođa ILO 169-soahpamuša ratifiserema várás.
Dát ii leat goit sámedikki oaidnu, muhto Saijetsa ovttatolbmo jurddaheapmi.
Son sáhttá dieđusge evttohit, ahte dievasčoakkán nuppástuhttá sámedikki ovddit oainnu.
Københavna orru dego rahtaseame olmmošeatnatvuođa dihte eandalit čoakkánbáikkes.
Dohko, Bella Centrii, čáhket 15 000 olbmo, muhto čoakkámii leat registreren iežaset 45 000 ovddasteaddji.
Lágideaddjit eai luoitte buot álbmotservviid ovddasteddjiid čoakkánbáikái ja searvvit lea dieđusge duhtameahttumat dillái.
Dađi bahábut čoakkánlágideaddjit ledje akkrediteren liiggás olu olbmuid čoakkámii, mii leat buktán dieđusge olmmošráidduid ja duhtameahttunvuođa.
Iešnai čužžon golbma diimmu registrerenbáikkis inge beassan buot dehálaš čoakkámiidda.
Čoakkáma ivdneje bahkadasa lassin miellačájeheaddjit, geat este juobe bussejohtolaga ja olbmuid beassama dohko ja doppe eret.
Gaskavahkko miellačájeheaddjit gáibide, ahte váldi dálkkádatrievdanáššiin galggalii addojuvvot álbmogii, ii ON:ái ja dan oassebeliide.
Motson dat geavadis ordnejuvvolii ?
Ovttaskas olbmot hárve hálidit luohpat iežaset eallindásis oktasaš buorrin almmá politihkalaš mearrádusaid haga.
Københavnna čoakkán lea máilmmi stuorimus New Yorka olggobeal čoakkán ja dat vuhtto bolesiid mearisnai.
Mearrádusdahkan lea čoakkámis ovdánan njozet, nákku čuozáhahkan leat velnai industraliseren riikkaid bázahusgeahpádusat ja ruhtadeapmi geafes riikkaide.
Dađi bahábut čoakkámis eai jur váldojuvvo vuhtii álgoálbmotáššit, vaikko mii golmma riikka sámedikkiid njunnošat leatnai doallan ášši oidnosis ja evttohan oainnuideamet sihke stáhtaid váldoságaide ja loahppaárvalusaidenai. Earenoamážit leat deattuhan dálkkádatrievdama váikkuhusaid álgoálbmotkultuvrraide, dálkkádatrievdama bisseheami dehálašvuođa ja álgoálbmogiid oasálašvuođa dorvvasteami dálkkádatrievdangažaldagain.
Orru leame nu, ahte dán čoakkámis eai váldojuvvo vuhtii álgoálbmogiid vuoigatvuođat, mii lea hui morašlaš ášši.
Dađi bahábut dálkkádatrievdan ii ipmirduvvo vel olmmošvuoigatvuohtagažaldahkan ja dálkkádatrievdama caggan lea eallindehálaš earenoamážit árktalaš álgoálbmogiidda.
Máhcan čoakkánmearrádusaide vahkuloahpa bloggastan.
Københavnnas juovlamánu17. beaivve čuovganeapmái
Jagi maŋimus dievasčoakkán Sámedikki dán jagi njealját ja maŋimus dievasčoakkán dollojuvvui ikte Heahtás.
Čoakkámii bohte jur dan mađe, dehege 11 lahtu ja várrelahtu, vai čoakkámis lei mearridanváldi.
Daningo juohke dáhpáhusas buot diggeáirasat livčče mannan Gilbbešjávrái Heahtá bakte, de lágalaš eastta čoakkánbáikki sirdimii Heahttái ii lean.
Čoakkámis lei hui buorre ságastallanvuoigŋa ja vuojulduvaimet áššegažaldagaide.
Gieđahallen davviriikkalaš sámi soahpamuša dohkkeheami ovdáneami, sámedikki ja oaiveministtar Mari Kiviniemi deaivvadeami ja meahccejohtaluslága.
Das lea vuosttaš geardde paragráfa sámiid vuoigatvuođain.
Paragráfa čuovvu ruvkelága linnjema nu ahte meahccejohtalus ii oaččo akto dehe ovttas eará eanangeavahanvugiiguin leat árrun sápmelaččaide mávssolaš eavttuid mielde bargat sámi árbevirolaš ealáhusaiguin.
Sámediggi lei evttohan čáhcelága miel linnjema, man mielde meahccejohtalus ii oaččole dagahit unnánačča eanet áru dehe vahága sámi kultuvrii dehege sámi ealáhusaiguin bargamii.
Lea ahkit, ahte čáhcelága geavat ii leat váldojuvvon eará lágaide.
Ruvkelága linnjen datnai lea gal dattege buorre álgu.
Lei dehálaš doallat sámedikki dievasčoakkáma vel dán jagi mielde.
Ná oaččuimet dehálaš ruhtaohcamušaid sámi kultur- ja sámegiel oahppomateriálamearreruđa várás ja mearreruđa sámegiel sosiála- ja dearvvašvuohtabálvalusaid buvttadeapmái.
Jagi 2012 oahppomateriálaruđat, sámi kultuvrra doarjja ja sámegiel sosiála- ja dearvvašvuohtabálvalusat eai šatta vára vuollái ja sávaldat lea dieđusge ahte sámediggi oažžu ruđa dan sturrosažžan go maid lea evttohan.
Sámedikki čoakkámii buktojuvvui professor Kaarlo Tuori áššedovdicealkámuš sámedikki ságadoalli ja stivrra earuhanvejolašvuođain sihke stivrra doaimma árvvoštallamis 7 sámediggelahtu gáibádusa vuođul.
Čoakkámii buktojuvvui maid čilgehus sierra orgánaid, ee. Stivrra, doaimmas 11 sámediggelahtu gáibádusa mielde.
Čilgehustabeallas ovdanbuktojuvvui sámedikki dán válgaáigodaga 2008-2011 doaibmaprográmma olláhuvvan sámedikki sierra orgánain.
Tabeallas ovdanbuktojuvvui doaibmaprográmma sierra politihkalaš doaimmat dievasčoakkámii hui viidát ja dievasčoakkán merkii čilgehusa diehtun buori vuoiŋŋas.
Sámedikki doaibmaprográmma ollislaš olláhuvvama eastá sámedikki resurssaid vuollegis dássi, muhto duhtavašvuođain sáhtán dadjat, ahte measta buot ulbmilat leat ovddiduvvon sámedikki doaimmas.
Čilgehus boahtá gávdnot lagašáiggiid sámedikki ruovttusiidduin.
Álgovahku ledjen Anáris čoakkámis, mii gieđahalai giellabesiid ruhtadeami.
Bukten ovdan, ahte giellabeasit galget leat buot sámi ruovttuguovllu suohkaniin ovttaveardásažžan nu ahte váldojuvvojit sierra sámegielaid dárbbut vuhtii ja ahte giellabesiid bakte galgá eakti vuogi mielde sirdit sámegiela ja sámi kultuvrra sámi mánáide.
Boahtte vahku ovdal juovlaluomu lea vel muhtin bargomátki.
Disdaga manan Durdnosis doallame ámmátallaskuvlla stuđeanttaide ávvudansága.
Maŋŋidis ođđa jagi sávaldagat Blogga lea báhcán čálekeahttá guhkes áigái ja olu lea háhppehan dáhpáhuvvat.
Mus lea veaháš heajos oamedovdu go blogga lea báhcán guhkes áigái ođasnuhtekeahttá áigge dássái.
Lean máŋgga háve álggahan blogga čállima ja beassannai guhkás, muhto álohii leat boahtán hohpoleabbo bargoáššit inge leat beassan loahpa rádjái bloggastan.
Dábálaččat dagan ođđa jagi áiggiid geahčastaga báhcán jahkái ja ođđa jahkái.
Ođđa jahki, ođđa hástalusat
Diimma jahki lei dán guovtti ságadoalliáigodahkan historjjá losimus ja hohpolaččamus.
Álgojahki lea maid hui diliheapme ja šaddá gierddahallat go riikkabeaiveáigodat lahkona loahpa ja riikkabeaivvit gieđahallet maid máŋggaid sápmelaččaide dáhálaš láhkaevttohusaid, ja dathan mearridit makkár boahtteáigi sápmelaččain lea Suomas.
Munnje persovnnalaččatnai jahki lea miellagiddevaš ja veaháš ahkitnai.
Dál lea mu maŋimus badji ja baji maŋimus jahki ságadoallin.
Lean maid mearridan, ahte in vuolgge evttohassan čuovvovaš sámediggeválggaide.
Muhto mus lea áigi ohcat ođđa hástalusaid ja máhccat dutki gieddái ja oassálastit dan guvllos servodatlaš ságastallamii.
Sámi politihkas lea maid áigi ođasnuvvat ja jos riikkabeivviid sámi láhkafidnut dohkkehuvvojit dakkáražžan, de sámedikki doaibmabiras boahtá leat áibbas earálágán go dál ja sámedikkis boahtá leat duođalaš váikkuhanváldi.
Lea eavttohis dehálaš, ahte sámedikki politihkka ii šatta persovnnalažžan, ja ahte ođđa sámedikki seahčagasas lea vejolašvuohta rievttes ládje bargat ođđalágán politihka ja buktit ovdan ođđa jurdagiid ja višuvnnaid.
Dát lea maid maŋimus jahki go doalan blogga, daningo blogga doallan nohká ságadoalli barggu mielde.
Attánnai dál maŋŋonan ođđajagi lohpádusa, ahte ođasnuhttán blogga áigedássái diimmáža dávjjibut.
Sámedikkis leat unnán nuorat ja nissonolbmot ovddasteaddjin.
Sámedikkis eai leat bellodagat eaige oktasašlisttut, mat bealisteaset sáhtále atnit ávvira nuoraid ja nissonolbmuid ovddastusas, sierra ealáhusaid ja sierra guovlluid evttohasásaheamis.
Ovttaskas olbmuin lea dákko bakte stuora ovddasvástádus atnit ávvira das, ahte sámediggi ovddasta máŋggabeallásaččat sámi servoša, sohkabeliid ja sierra buolvvaid.
Ođđa sámedikkis vurdojuvvo duođaid olu ja dan ovddasvástádussan šaddá sámediggelága nugo ILO 169-soahpmuša olláhuhttin.
Lea hui dehálaš, ahte báikkálaš sámi servošat suokkardalale evttohasásaheami ovttas dađi lági mielde, ahte evttohassan livčče máŋggalágán sámi servoša ovddasteaddjit.
Diimmážis bajimussan báhcá dađi bahábut millii sápmelašvuostásaš lihkadusa čuožžileapmi sihke olmmošvuođa ja čuvgehusa maŋás mannan.
Sápmelaččaid vuoigatvuođain lea boahtán riikkabeivviid olisnai gažaldat váldoálbmoga vuoigatvuođain.
Dat duohtavuohta, mas sápmelaččat ellet, ja máŋggaid mearrideddjiid máilbmi ja ipmárdus sápmelašvuođas eai oro deaivame.
Váljagoddegullamiin ja riikkabeivviid sáttaságastallamis sámediggelága ja Ilo 169-soahpamuša olis dát lea vuhtton hui čielgasit.
Váljagoddegullamat leat leamaš hui lossadat ja lean hui morašmielain das, ahte sápmelaččaid vuoigatvuođaid vuostálasti ovttaskas servviid oaivilat leat bajiduvvon seammaárvosažžan dehe juobe mávssolaččabun sámedikki oainnuiguin.
Dát vuhtto šállošahtti bures sihke eanan- ja meahccedoallováljagotti ja bargoeallima- ja dásseárvováljagotti cealkámušain sámediggeláhkan.
Sihke sámediggelága ođasnuhttima olis ja Ilo 169-soahpamuša ratifiserema váljagoddegullamiin lea bukton ovdan Näkkela bálgesa juohkin, mas ii leat mihkkege dahkamušaid goapppainge láhkafidnuin, ja váljagottiide leat gul ovdanbuktojuvvon maid mu sohkaoktavuođat sohkalávaiguin.
Lean hui fuolas servodaga osolažžan das, makkár dieđuid ja ng. áššedovdiid váljagottit atnet váljagottiid mearrádusdahkamis.
Guhká lea hubmojuvvon das, ahte váljagottiid čoakkámat galggale leat rahpasat.
Lean guottihišgoahtán dán jurdaga gullamiid olis, mat gusket láhkaválmmaštallama.
Diehttelas buot olgo- ja dorvvolašvuohtapolitihkalaš áššiin čoakkámat ja gullamat eai sáhte leat rahpasat.
Mu mielas lea hui dehálaš, ahte stuora álbmot oažžu diehtit makkár beliid riikkabeivviid váljagottit gullet ja makkár duohtaáššiide vuođđuduvvet gullanvuloš beliid ovdanbuktojumit.
Dego ovddabealdenai sáhttá árvvoštallat, diibmá riikkabeivviide ovdáne guokte sápmelaččaide dehálaš ráđđehusa láhkaevttohusa, sámediggeláhka ja Ilo 169-soahpamuša ratifiseren.
Dáid válmmaštallan barggahii hui olu sámedikkinai.
Sámediggi beasai maid mearridit, ovdánitgo namuhuvvon láhkafidnut riikkabeivviide vai eai.
Sámedikkis lei vuosttaš geardde albma vejolašvuohta mearridit sápmelaččaid riektesajádaga gárganeamis.
Ruvkelága olláhuhttima buohta dilli lea rievdan.
Alimus hálddahusriekti (AHR) linnjii ruvkelága guoskadeamis sámiid ruovttuguovllus.
AHR dohkkehii sámedikki váidalusaid hálddahusriektái ja celkkii, ahte ruvkeeiseváldi, dorvvolašvuohta- ja kemikálavirgelágadus (suomagiel. Tukes), ii lean lean čielggadan lobi mield váikkuhusaid sámi kultuvrii.
Sámediggi lea ráđđádallan bargo- ja ealáhusministeriijain mot AHR:a mearrádus galgá váldojuvvot vuhtii ruvkeeiseválddi boađusstivremis.
ON:a ekonomalaš, sosiála ja kultuvrralaš áššiid komitea (ESK) attii Supmii ávžžuhusaid buoridit sapmelaččaid dili.
Maiddái komitea, mii gieđahallá nissonolbmuid vealaheami, attii Supmii ávžžuhusaid ee. sámi nissoniid dili buorideami várás.
Eurohpá ráđđi lágidii vuosttaš geardde seminára, mii gieđahalai ovtta álbmoga, fáddán lei sápmelaččaid dilli.
Seminára lei aivve ođđalágán vuohki buktit ovdan Eurohpá ráđi lagabui rásseruohtasdási.
Seminára buvttii Eurohpá ráđđái dieđu sápmelaččain, sápmelaččaide dieđu Eurohpá ráđis ja diehttelas maid riikkaidgaskasaččat ja sispolitihkalaččatnai.
Konfereanssas stáhtat čatnase álgoálbmotjulggaštusa ulbmiliid olláhuhttimii.
Maiddái biodiversiteahttasoahpamuš gárganii.
Čakčat dollojun biodiversiteahttasoahpamuša oassebeallečoakkámis mearriduvvui das duohko adnot oassebeallečoakkáma mearrádusain eami- ja árbevirolaš eallinvuogi oamastan báikkálašservoša sajis álgoálbmot ja árbevirolaš eallinvuogi oamastan báikkálašsearvvuš – tearpma.
Mearrádus lei dehálaš ja dat deattuha soahpamuša gárganeaddji luonddu ja váldá vuhtii maiddái ON:a álgoálbmotjulggaštusa.
Deháleamos ulbmil guoská diehttelas válggaid ja daid lágideami.
Dárbbahivččiimet riikkabeivviid mearrádusa sámediggelágas nu jođánit go vejolaš, vai sámedikki válgalávdegoddi beassá ráhkkanit ođđa lága mielde válggaide dego maid jienasteaddjit ja válgaevttohasatnai.
Sámedikki bargoortnet lea maid ođasnuhttima vuollásažžan.
Bargu lea juo álggahuvvon, muhto go bargoortnega ođastus lea čatnagasas sámediggeláhkii, vuordit riikkabeivviin vuohččan mearrádusa sámediggelága galgamušas ovdal go ovdánit ođastusas.
Sámediggelága ođastus buktá sámediggái vejolašvuođa mearridit dáláža buorebut iežas organisašuvnnas ja gárgehit dan.
Bargoortnega ođasnuhttima olis čielggaduvvo maid mot geavadis sámediggelága ođastusa buktin sápmelaččaid álggavejolašvuohta sápmelaččaide geavadis ordnejuvvo.
Sámedikki lágas mearriduvvon geatnegasvuohta lea maid álggahit ovttasdoaibman- dehege od-ráđđádallamiid bargiiguin bargoortnega ođasnuhttima olis.
Riikkabeaivvit gieđahallet álgojagi ráđđehusa evttohusa ILO 169-soahpamuša ratifiserema várás.
Vuođđoláhkaváljagoddi gullá sámedikki ođđajagimánu loahpas oktanaga eará beliiguin.
Riikkabeivviid vurdet addit čovdosis sámediggelágas nugo Ilo 169-soahpmuša ratifimeseremis dakka álgojagi.
Dan maŋŋel álgá sámedikkis mearrádusaid ja olláhuhttima áigi dan mielde mearriduvvogo namuhuvvon láhkaevttohusain ráđđehusa evttohusa mielde.
Deháleamos ulbmil giđđat dáid láhkafidnuid lassin lea riikkabeaiveválggaid maŋŋelaš ráđđehusprográmma ja dán ráhkadeapmái oassálastin.
Aviisadieđuid mielde ráđđehusprográmma hápmi rievdaduvvolii dálážis, muhto dilli čielgá easka dalle, go šiehtadallamat álget.
Stáhtahálddahusa bargojoavku lea evttohan, ahte ráđđehusprográmma livččii oanehaš ja dan doarjjan ráhkaduvvolii viiddit doaibmaprográmma go ráđđehus lea álggahan barggus čuovvovaš golmma mánu áigge.
Muhto lei dál mii beare málliid, sámediggi bargá dan buorrin ahte sápmelaččaid riektesajádat váldojuvvo vuhtii man ráđđehusprográmmahámis beare.
Sámediggái sirdása sámi parlamentáralaš ráđi (SPR) jođiheapmi dán jagi álgománuid Ruoŧa sámedikkis.
SPR:a jođiheapmi gáibida resurssaid ja vejolašvuođaid maid válmmaštallat SPR:a mearrádusaid.
Nohkavaš jagi galggalii maid oažžut leahtu davviriikkalaš sámi soahpamuša joatkkašiehtadallamiidda.
Álbmotlaš artihkal 8(j)-bargojoavkku doaibmaáigodat nohká ja bargojoavku galgá addit evttohusas sápmelaččaid árbevirolaš dieđu suoji buorideami várás.
Nohkavaš jagi maid biodiversiteahttasoahpamuša olláhuhttin sámiid dáfus galgá beavttálmahttojuvvot nu ahte váldojuvvojit vuhtii diimmá čavčča oassebeallečoakkáma mearrádusat.
Jagis lea šaddame hui hohpolaš, deahtis ja máŋggabeallásaš.
Maŋimus áiggiid dáhpáhusain ja boahttevaš doaimmain
Sámedikki cealkámušat ja sáhkavuorut gávdnojit ruovttosiidduineamet.
Almmolašvuhtii lea loktejuvvon ovdan POSKE dehege Davvi-Suopma sosiálasuorggi máhttinguovddáža sámiovttadaga ruhtadandilli ja ášši váldui ovdan juobe riikkabeivviid váljagottiid Ilo 169-gullamis.
Daningo áššis johtet olu šolžžat ja ášši orru beroštahttime máŋgasa, de muitalan áššis ja dan duogážiin, vai boasttoipmárdusat njulget.
Sámedikki ruhtadandilli lea hui váttis ja dat lea dahkan maŋimus jagiid rehketdoalloloahpahemiid, main lea leamaš vuolláibáza.
Sierra bušeahttamomeanttat leat jeavddalaččat mannan badjel daidda bušeterejuvvon meriin ja earenoamážit beroštumiid bearráigeahčču ja politihkalaš doaimma bušeahttamomeanttat eai leat bisson bušeahttaráma siste.
Sámediggi ferte guorahallat dárkket, masa dat ruhtadeamis čujuha dađi lági mielde, vai lágas mearriduvvon barggut šaddet dikšojuvvot ja sámedikki ekonomiija lea gierdavaš dásis.
Sámedikki aitosaš doaimma bušeahtas dušše sulaid 12 % manná politihkalaš bargui ja beroštumiid bearráigehččui.
Davvi-Suoma sosiálasuorggi máhttinguovddáš (POSKE) doaibmá Davvi-Suomas ja dat ferte atnit dihto proseantaossodaga ruhtadeamistis sosiálasuorggi gárgehanbargui, mii lea sámegiela ja sámi kultuvrra mielde.
Máhttinguovddáš oastá sámedikkis oastobálvalussan sámegiela ja sámi kultuvrra miel sosiála- ja dearvvašvuohtabálvalusaid.
Sosiála- ja dearvvašvuohtaministeriija lea čuohppan dán jagi POSKE ruhtadeami.
Sámediggi lea sádden diimmá čavčča áššis reivve (kannanotto sosiaalialan osaamiskeskusten valtionosuusleikkaukseen) SDM:ii ja POSKE:i ja lea cealkán, ahte jos ruhtadanossodaga čuohppan olláhuvvá, de sámedikki plánejeaddji virgi šaddá nuppástuvvat oasseáigásažžan.
Ii POSKE:s iige SDM:s leat čujuhuvvon lassiruhtadeapmi ohcamušasteamet fuolakeahttá.
Sámegiel ja sámi kultuvrra miel sosiálasuorggi máhttinguovddášbálvalusaid buvttadeapmi ii leat sámedikki lágas mearriduvvon bargu.
Sávan, ahte lassiruhtadeapmi POSKE sámiovttadahkii gávdno fargga, vai bargu sáhttá joatkahuvvat ollesbeaivásažžan.
Ovddasvástádus ruhtadeami gávdnamis lea POSKE:s ja diehttelas maid sámediggi sáhttá veahkehit ruhtadeami ohcamis.
POSKE sámiovttadat ii leat sámedikki lágas mearriduvvon bargu, man ferte muitit.
Stáhta ruhtadilli lea hui heittot, dego sámedikkinai.
Juohke sajis šaddá seastit, iige sámediggi leat das spiehkastat.
Boahtte vahku oassálasttán Levis seminárii, mii gieđahallá ruvkeindustriija ja doalan doppe sága.
Nállevealahankomitea ođđa miehtemielalaš linnjá sámiid ektui
ON:a vuollásaš nállevealahankomitea lea čoakkámisttis 31.8.2012 addán Supmii ávžžuhusaid nállevealahansoahpamuša olláhuhttima várás.
Komitea lea gieđahallan Suoma mearreáiggeraportta (mearreáiggeraporttat 20-22).
Komitea čohkiida stáhtaid nammadan sorjjasmeahttun áššedovdiin, geat bearráigehččet nd. nállevealahansoahpamuša olláhuvvama.
Soahpamuš gieldá geange vealaheamis etnihkalaš álgoboahtimuša mielde ja soahpamuš gáibida positiivvalaš sierradoaimmaid vehádagaid ja etnihkalaš joavkkuid duođalaš dásseárvvu joksama várás.
Nállevealahankomitea lea addán ovddit háve ávžžuhusaid Supmii jagi 2009.
Dalle komitea geardduhii ovddit ipmárdusas, man mielde Suoma geahččanvuođđu lea liiggás ráddjejeaddji dan meroštallamii, gean sáhttá atnit sápmelažžan.
Sámediggi lea addán cealkámuša jagi 2011 Suoma mearreáiggeraportta várás, mas kritiseriimet komitea daláš oainnu.
Alimus hálddahusriekti čujuhii dán ávžžuhussii dagadettiinis mearrádusa dievasmahttit sámedikki válgalogahallama sámedikki oainnu vuostásaččat ja AHR:a mearrádussii váikkuhii nállevealahankomitea oaidnu ja dat lei das eanemus mearrideaddji.
Nállevealahankomitea lea gieđahallan ášši dál ođđasit ja sápmelašmeroštallama gieđahaladettiinis lea váldán ávžžuhusastis vuhtii hui mearkkašahtti ládje ON:a álgoálbmotjulggaštusa Suoma stáhta geatnegahtti dokumeantan.
Dát lea hui miellagiddevaš daningo attedettiinis ovddit ávžžuhusa sápmelašmeroštallamis, komitea ii váldán vuhtii ON:a álgoálbmotjulggaštusa, mii lei gal juo dalle dohkkehuvvon (j. 2007).
Dál komitea lea cealkán, ahte AHR ii leat mearrádusastis bidjan dárbahassii stuora deattu ON:a álgoálbmotjulggaštusa artihkkaliidda 3, 8 ja 33.
Álgoálbmotjulggaštusa artihkkala 3 mielde álgoálbmogiin lea iešmearridanriekti.
Artihkkala 33 mielde álgoálbmogiin lea riekti mearridit iežaset identiteahtas dehe lahttuvuođas dábiideaset ja árbevieruideaset mielde.
Nállevealahankomitea ávžžuha 31.8.2012 Supmii, ahte meroštaladettiin gii sáhttá jienastit sámediggeválggain, de Suopma galgá dáhkidit sápmelaččaid iešmearridanrievtti olláhuvvama mearridettiinis sin stáhtusa, meroštaladettiin geat gullet sápmelaččaide ja dáhkidit, ahte sii eai bákkuhuvvo assimilašuvdnii.
Nállevealahankomitea earáhuvvan linnjá lea diehttelas buorre, muhto nuppe dáfus komitea ii leat gomihan jagi 1990 iežas addin oppalaš kommeantta nr 8, man mielde etnihkalaš jovkui gullama vuođđun galggalii leat iešidentifikašuvdna.
Oppalaš kommeanttat leat oppalaš ávžžuhusat olmmošrivttiid buorideami várás.
Mun vuorddánnai komitea addit ođđa oppalaš kommeantta gaskavuođas komitea ođđa linnjái ja ON:a álgoálbmotjulggaštussii.
Hui dehálaš ja mearkkašahtti lea dat, ahte komitea lea ávžžuhusainis váldán vuhtii ON:a álgoálbmotjulggaštusa ná nanu dokumeantan.
Dat lea čielga signála maid Suoma stáhtii álgoálbmotjulggaštusa olláhuhttima várás.
Dát ášši ja nállevealahankomitea ávžžuhusat šaddet gieđahallot bargojoavkkus, mii ođasta sámediggelága.
Almmatge dát maid dárkkuha dan, ahte maiddái AHR galgá geahččat speadjalii, daningo dat lea mearrádusastis váldán vuhtii nállevealahankomitea ovddit ávžžuhusaid dakkáražžan analyserekeahttá daid vejolaš boasttoárvvoštallamiid.
Eará osiin komitea lea ávžžuhan, dego ovdalge, ahte Suopma galggalii ratifiseret Ilo 169-soahpamuša ja ođđa čuokkisin lea ávžžuhan Suoma galgat bidjat deattu sámiid vuoigatvuođaid olláhuvvamii sámiid ruovttuguovllu olggobealde sihke hoahpuhan giellaealáskahttinprográmma olláhuhttima ja sámegielalaš sosiála- ja dearvvašvuohtabálvalusaid buorideami ruovttuguovllus.
Nállevealahankomitea lea gieđahallan raporttastis maid sámi boazodoalu ja earenoamážit fuollan leat leamaš Suoma dáláš boazodoallolága váillit.
Komitea lea earenoamáš fuolas alimus hálddahusrievtti (AHR) mearrádusas suovvat njuovvat olles Njellima siidda boazoealu.
Njellima siidda boazoolbmot leat váidalan mearrádusas ON:a olmmošriektekomiteai ja sihke Sámi parlamentáralaš ráđđi ja Suoma sámediggi leaba dorjon sin váidalusa.
Olmmošriektekomitea lea mearridan, ahte AHR:a mearrádus ii oaččo olláhuhttojuvvot ovdal go olmmošvuoigatvuohtakomitea lea čoavdán ášši.
Mearrádus váidalussii vurdojuvvo dán čavčča dehe boahtte giđa.
Nállevealahankomitea ávžžuha, ahte Suopmá riepmá dárbbašlaš doaibmabijuide suodjalit sámiid árbevirolaš ealáhusaide gullevaš boazodoalu.
Lean bivdán sámedikki hálddahusa válmmaštallat čuovvovaš sámedikki stivrra čoakkámii álgovuolggálaš evttohusa, makkár doaimmaide nállevealahankomitea ođđa linnjen addá ákka dehe doalvu.
Stivra árvvoštallá čoakkámisttis addágo nállevealahankomitea ávžžuhus ákka burgimii vai duhtatgo AHR:a mearrádussii.
Suopma bázii gáddái
Dego vuordágis leinai, Suopma ii beassan ON:a dorvvolašvuohtaráđđái.
Ovddit háve Suopma vikkai vásttolaš ON:a bargui 2000-logu álggus, goas dat beasainai ovtta jahkái jagiid 2006 – 2007 ON:a olmmošriekteráđi lahttoriikan.
Daláš kampánnja áigge Suopma geavadis lohpidii ratifiseret Ilo 169-soahpamuša ja anii čatnaseamis ávkin kampánnjas.
Ratifiserenlohpádus vajálduvai jođánit dan maŋŋel go olmmošriekteráđđebáiki joksojuvvui.
Dásseválddi presideanta Sauli Niinistö humai čakčamánu loahpas ON:a váldočoakkámis dorvvolašvuohtakampánnja oassin, ahte “ Suopma oaidná iežas riikkaidgaskasaš servoša vásttolaš lahttun, muhtinlágán ávddalaš máilmmiriikkavuložin.
Riikkamet doarju Ovttastuvvan Našuvnnaid sániiguin ja daguiguin, daningo dat lea min álbmotlaš beroštumi mielde. ”
Lohpádusain ii orron leame nohkka gokču.
Suopma oaččui jur geasset Suoma olmmošriektedili goalmmát mearreáigegeahčadeamis ON:a olmmošriekteráđis ávžžuhusa ratifiseret ILO 169-soahpamuša.
Mun jáhkán, ahte Suoma ájahallan Ilo 169-soahpamuša ratifiseremis ja ovddit lohpádusat leat buore muddui váikkuhan dasa, ahte Suopma ii ožžon dárbahassii doarjaga dorvvolašvuohtaráđi lahttuvuhtii rahčamušainis fuolakeahttá.
Orru leame nu, ahte Suoma hedjonan sajádat EU:s lea sáhttán váikkuhit bohtosii dego maid ráfidorvvasteami unnun ON:a operašuvnnain ja Suoma addin ovddidanveahki báhcin guhkás ON:a ulbmiliin.
Suoma ollislaš jáhkehahttivuohta ON:a mállelahttoriikan ii leat leamaš dárbahassii buorre.
Lea maid čielggas, ahte dorvvolašvuohtaráđđái lea garra bahkkehallan ja earenoamážit Suoma sturrosaš stáhta galgá leat iežas stuorit – ja eakti “ máilmmiriikkavuloš ”, mii maid lea deavdán ON:a geatnegasvuođaid.
Sávan goitge, ahte Suopma ii vajálduhte sávaldagas beassat ON. a dorvvolašvuohtaráđđái ja buoridit riikkaidgaskasaš jáhkehahttivuođas.
Supmii livččii ávkkálaš guoddit ovddasvástádusa ON:a dorvvolašvuohtaráđis.
Jáhkán, ahte Suopma sáhttá oažžut juobe doarjaga sápmelaččain viggamuššásis beassat ON:a dorvvolašvuohtaráđđái, jos Suopma lea deavdán riikkaidgaskasaš geatnegasvuođaidis.
Kolonialismma gopmiid suoivanat 8j-čoakkámis, oassi 2
Artihkal 8(j)-bargojoavkku čoakkáma boradanbottas Suoma sámedikki sáttagottis lei vejolašvuohta guossástallat Montreála guovllu kanien: keha ' ka – álbmoga (mohawk-álbmoga) giella- ja kulturguovddážis Kahnawá:ke:s.
Kahnawá: ke – reserváhtas orrot oktiibuot 8000 kanien: keha ' ka – álbmoga oasálačča.
Min guossástallan guovllus ledje álbmoga oasálaččaid fállan bálvalusat.
Galledeapmi guđii ahkidis gova Kanada stáhta álgoálbmotpolitihkas.
Muosáhusat Kanada álgoálbmotpolitihkas ledje hui sierralágánat go Nunavutas, gos guossástallen muhtin jagiid dás ovdal.
Guossástallamis kanien: keha ' ka – álbmoga luhtte bázii muđuid hui miehtemielalaš govva, daningo servoša identiteahta, hállu seailut iehčanas álbmogin, searvvušvuohta ja hállu seailluhit iežas giela ja kultuvrra orui leame duođaid gievra.
Dušše sulaid 10 % olbmuin hupmet iežaset giela, kanien ’ kéha eatnigiellanis.
Sivvan giellamáhtu láhppomii lea – dego Suomasnai – skuvlalágádus ja politihkka, mainna viggojuvvo dahkat kanadalažžan.
Giella- ja kulturguovddážis lea musea álbmoga historjjás, oahpahussajit, girjerádju ja sajit duddjomii.
Beasaimet oahpásnuvvat kanien ’ kéha oahpahussii rávis olbmuide keha ' ka – álbmoga oasálaččaide, geat eai leat ožžon vejolašvuođa oahppat iežaset giela mánnán.
Oahpahusa hástalusat leat vel stuoribut go sápmelaččain, daningo oahpaheaddjit šaddet ráhkadit measta buot oahppomateriála ieža.
Oahpahusa, dego giella- ja kulturbarggu árrun lea ruhtaváili, mii lea diehtetlas oahpis sápmelaččaidenai.
Museas čájehuvvoje keha ' ka – álbmoga historjá ja árbevierut.
Min museaofelaš muitalii, ahte 1990-logu álggus álbmogis lei leamaš vearjokonflikta Kanada stáhtain.
Stáhta vikkai váldit sin eatnamiid almmá álbmoga dohkkeheami haga, man dihte keha ' ka – álbmot vikkai eastit kanadalaččaid beassama álbmoga viidodahkii barrikádaiguin.
Birastahttin bisttii golbma mánu, man áigge vearjodáistaleamis jámii okta boles ja okta keha ' ka – boaran go kanadalaččat geđgeje álbmoga oasálaččaid Montreála guovllos.
Konflikta nogai, muhto ruossalasvuođat Kanada stáhtain joatkahuvve.
Álbmogis ii leat mihkkege virggálaš ráđđádallanoktavuođaid stáhtii, daningo kanada stáhta ii dovddas sin árbevirolaš mearrádusdahkanorgána.
Eananriektegažaldagat leat ain čoavddekeahttá.
Dán vahku bessen oassálastit veaháš ilolaččat dáhpáhussii, Norgga sámedikki rahpamii, man rabai alladit gonagas Harald.
Rahpandoalut ledje diehttelas fiidnát.
Juohke sámedikkis leat almmatge iežas vierut ja árbevierut, muhto atnen veaháš ártegin go ledjen áidna rahpandoaluide oassálastán, gii geavahii dearvvuođat-sága sámegillii.
Sámegiela livččii dehálaš gullat sápmelaččaid iežaset dilálašvuođain.
Suoma sámedikki beales mu doallan sáhkagávdno min ruovttusiidduin davvisáme- ja dárogillii.
Čuvvon maid Norgga sámedikki dievasčoakkáma, mii álggii rahpandoaluid maŋŋel.
Boahtte vahku lea sámedikki dievasčoakkán.
Áššelistu nalde lea bargosuodjalanášši, mii gieđahallojuvvo čiegusin almmolašvuohtalága (621/1999) 24 § 1 mom 32 čuoggá vuođul.
Muđuid dát vahkkoloahppa manna rávdnjeboasttaid ja bargoáššiid burgimii bargomátkkiid maŋŋel.
Mu bloggas lea golihan bottaš – šállošan dan.
Giđđa lea leamaš sámediggái mealgat muddui hohpolaš.
Go sámedikki dievasčoakkán dollojuvvo Upmis eaige Suoma sápmelaččat beasa čuovvut čoakkáma juos eai boađe báikki nala, de bigan bloggái dievasčoakkáma álggus ságadoalli geahčastaga davvisáme- ja suomagillii.
Liekkus buresboahtin Eurohpá kulturoaivegávpogii Ubmái doallat čoakkáma !
Ubmi lea earenoamáš buorre čoakkánbáiki, daningo sámi kultuvra lea hui bures čalmmustahtton kulturoaivegávpoga dáhpáhusain.
Ekonomiijahálddahusa ođasteapmi lea maid álggahuvvon.
Hálddahus lea buoridišgoahtán maid sámedikki dieđihandoaimma ja min ruovttusiidduide lea buvttaduvvon ođđa diehtu Suoma ratifiseren riikkaidgaskasaš soahpamušain, olmmošriekteorgánaid ávžžuhusain, sápmelaččaid birra lágain, sámedikki ovddasteddjiin sierra bargojoavkkuin ja obanassii sámi kultuvrras.
Lean hui duhtavaš dasa, man searalaččat min hálddahus lea buoridišgoahtán sámedikki dieđihandoaimma.
Mun gal duođaid sávan, ahte sámediggeáirasat oahpásnuvale min ruovttusiidduide ja dohko čohkkejun dihtui.
Riikkaidgaskasaš álbmotriekti, nappo olmmošriektesoahpamušat, lea oktan min rivttiideamet vuođđu ja lea dehálaš, ahte min luohttámušolbmot dovdet maid daid.
Giellaealáskahttinprográmma buoriduvvo loahpalaš hápmái ja dat manaš álgogiđa stáhtaráđi gieđahallamii.
Prográmma dohkkehuvvo prinsihppamearrádussan.
Dađi bahábut prográmma olláhuhttimii ii leat sierra ruhtadeapmi ja easka jagi 2015 bušeahtas sáhttá navdit giellaealáskahttinprográmmii gávdnot ruhtadeapmi.
Sámediggi ferte ráhkkanit dasa, ahte galgat dahkat evttohusa lassibušeahtaide, vai oažžut prográmma olláhuhttimii leahtu.
Mii várra šaddat geavahit min olmmošlaš návccaid giellaealáskahttinprográmma olláhuhttimii.
Restauráŋŋa Gálla lea cealkán eret láigošiehtadusa juo 30.4. rájes dan dihte go doaibma ii lean gánnáhahtti.
Ohcat bárrasiin ođđa restauráŋŋadoalli.
Jos eat gávnna ođđa fitnodaga restauráŋŋadoallin, de dat váikkuha Sadjosa bálvalanvuovdimii ja dáláš bálvalanovttadahkii ja dieđusge maid sámedikki ruhtadanvuđđui.
Min láhkaolmmoš Kalle Varis lea aiddo dál čielggadeame mot Sadjosa fitnodatdoaibmabálvalusat ordnejuvvojit ja áššis ráđđádallojuvvo sierra ministeriijaiguin.
Sávan, ahte oaččuleimmet málle duddjojuvvot ja buvttaleimmet dan čuovvovaš dievasčoakkáma gieđahallamii.
Lea goitge vejolaš, ahte jos eat oaččo restauráŋŋadoalli, de dat sáhttá dagahit dárbbu ráhkadit lassičielggademiid ja fitnodatdoaibmamálle dohkkeheapmi sirdása vel maŋŋelii.
Dađi bahábut eat ožžon nu olu cealkináiggi, ahte livččiimet dan bastán buktit dán dievasčoakkáma gieđahallamii, daningo eanan- ja meahccedoalloministeriija ilmmuhii, ahte dat ii sáhte váldit cealkámuša fuomášupmái jos dat livččii dohkkehuvvon easka dievasčoakkámis.
Cealkámuš vuođđuduvai ollislaččat dievasčoakkáma jagi 2012 dohkkehan cealkámuššii guolastanlága válmmaštallan bargojoavkku evttohusas.
Guolástanláhkaevttohus lea máŋgga ládje buncar sápmelaččaid dáfus.
Ruovttudárboguolásteaddjit eai oaččole vuovdit iežaset bivdin guoli restauráŋŋŋaide dehe rámbuvrraide.
Vihtta gilo jándoris oaččulii vuovdit fulkkiide dehe oahppásiidda.
Dađi lági mielde Deanus luosat galggale smávvejuvvot ovdal vuovdima.
Balan, ahte stuorit problema lea dat, ahte evttohus loahpaha lahka bivdojun guoli oažžuma rámbuvrrain, restauráŋŋain, skuvllain ja boarrásiidsiiddain, daningo in jáhke beare gállása guollebivdiin riepmat byrokratiija geažil ámmátguolásteaddjin.
Seamma ládje sápmelaččaid friddja guolástanriekti evttohuvvo ráddjejuvvot hui olu.
Vuođđoláhkaválljagotti oainnu mielde friddja guolástanrievtti ulbmilin lea muhtin oassái čoavdit sámiid eanan- ja čáhcerivttiid.
Sámedikki stivra evttohii, dego dievasčoakkánnai, ahte friddja guolástanrievttis ii galgga luohpat ja dat galgá olahuvvot guoskat maid Vuohču guovllu.
Dasa lassin stivra evttohii, ahte luonddu máŋggahápmásašvuođa ja guollenáli dorvvasteami várás sáhttet lága ásahusain ráfaidahttojuvvot gođđanjogat ja golganjogat mearreáigái friddja guolastanrievttis.
Guollenáliid dorvvasteapmi lea sámediggái hui dehálaš.
Álgojagi sámedikkis lei gudni oažžut galledeaddjin árvogussiid.
Olgoriikkaministtar Erkki Tuomioja ja eanan- ja meahccedoalloministtar Jari Koskinen guossástalle sámedikkis ođđajagimánu.
Olgoministtar guossástalai min bovdehusas ja eanan- ja meahccedoalloministtar fas hálidii deaivvadit earenoamážit sámedikki stivrrain.
Dađi bahábut olgoministtar Tuomioja guossástallan oaččui morašlaš iešvugiid, main lei oasálažžan ovddes sámedikki stivrra áirras ja dálá sámediggeáirras Anu Avaskari.
Válddán dán ášši ovdan dál sámedikki dievasčoakkámis, daningo sámediggeáirras Avaskari ii leat doaibman sámedikki stivrejeaddji bargoortnega iige válgabaji doaibmaprográmma mielde, masa son lea čatnasan.
Sámedikki almmolaš geavada mielde ministariid ja ja sámedikki guovttagaskka deaivvademiide oassálastet dušše sámedikki válljen ovddasteaddjit.
Ministara guossástallanprográmmat dohkkehahttojuvvojit seamma ládje go oassálastitge álohii ministeriijain sierravehkiid doaimmas.
Dát lea eavttuhis dehálaš ministara alla dorvoklassifiserema geažil.
Dán geavada dovdet buot sámedikkit ja diehttelas dan čuvgejuvvon áirasat ja lea duođaid ahkit, moraslaš ja váimmu čarvejeaddji dovdu, ahte diggeáirras hálida loavkkidit ja geahnohuhttit sámi kulturiešstivrema ja geavadis ovddidit ja doarjut beliid, mat vuostálastet sápmelaččaid vuoigatvuođaid.
Son doaimmaha anársápmelaččaid namas cealkámušaid sierra ministeriijaide ja eiseválddiide ja čuoččuha, ahte sámediggi ii gudnejáhte anársápmelaččaid vuoigatvuođaid.
Son ii leat goitge goassige buktán dáid evttohusaidis sámedikki gieđahallama várás iige sámedikkis leat leamaš danin vejolašvuohta daid oba ovddiditge.
Sámediggeáirasiin vurdojuvvo doaimma eaktudan árvugasvuohta, sámedikki stivrejeaddji lága ja bargoortnega dovdamuš ja áššálaš meannudeapmi.
Jos sámediggeáirasat eai ieža dovddas, gudnejáhte dehe doaimma sámedikki njuolggadusaid mielde, de manne galgá vuordit ahte earát daid gudnejahttet ?
Sámediggi ii leat suohkanstivra iige searvvi čoakkán.
Vaikko mis ii leat bearehaga iehčanas mearridanváldi, de mis lea earenoamážit morála mearridanváldi ja mii leat ovdamearkan sápmelaččaide ja váldokultuvrra olbmuidenai mot sápmelaččat dahket mearrádusaid ja makkár sámiservodaga sápmelaččat hálidit.
Jos hálidit, ahte min barggut lasihuvvojit ja sámediggi váldojuvvo duođalaččat, de mii galgat meannudit sámedikki gáibidan árvvu mielde – aivve seamma ládje go riikkabeaiáirasatnai barget.
Sámediggái válljejun ovddasteddjiid lágas addon bargun lea maid duššebeare ovddastit sápmelaččaid rivttiid.
Maŋimus áiggiid munnje lea boahtán dakkár dovdu, ahte dát mu máinnašan jurdda lea gáidame ain guhkkelii máŋgga sámediggeáirasa jurddahanvuogis, ja das gal lean hui morašmielain.
Mii sápmelaččat deattuhit, ahte mii leat okta álbmot njealji stáhta viidodagas.
Leago dát šat duohta ?
Minnai sámedikkis lea loktanan eanet ah`eanet sáhka suohkana olbmuid vuoigatvuođain ja sápmelaččaid vuoigatvuođain, geat orrot dihto suohkaniin.
Dát čielggai aŋkke munnje hui čielgasit go gieđahalaimet sámediggeláhkabargojoavkku smiehttamuša dego maid guolástanlága gieđahaladettiin nu dievasčoakkámis go sámedikki stivrrasge.
Jos mii jurddahit dušše suohkaniid, dihto suohkaniid sápmelaččaid vuoigatvuođaid dehe jos leat gárvát gáržžidit sápmelaččaid dálá vuoigatvuođaid, vai ovtta suohkana sápmelaččaid vuoigatvuođat sáhttet oanehisáigásaččat buorránit, muhto buot earáid vuoigatvuođat hedjonivčče, de leat gal gáidán oba mihá guhkás sámi kultuvrra árbevieruin.
Maid mii bargat davviriikkalaš sámi soahpamušain jos eat bastte oba Suomasge oaidnit sámi ruovttuguovllu oktan sápmelaččaid orrun guovlun almmá suohkanrájiid haga ?
Jos hálidit seailut ealaskassan, earenoamážin ja obanassii álgoálbmotkultuvran, nu kultuvrra guovddáš prinsihpain ja árvvuin galgá doallat.
Kultuvra ja dan iešvuogit almmatge gal álohii gárganit, muhto árvovuođđu – dehege earenoamážit oaidnu sápmelaččain oktan álbmogin – dat ferte seailut min kultuvrra váimmusin.
Dálá ođđaáigásaš máilmmis lea álki vajálduhttit kultuvrra váimmusárvvuid.
Sámi árbevirolaš árvovuđđui ii gula eará eará sámi giella- ja kultuvrajoavkkuid badjelgeahččan dehe sivaheapmi.
Mun lean duođaid fuolas das, mot sápmelaččaid vuoigatvuođaid ja sápmelašvuođa vuostálastit bastet vuodjit sápmelaččaid vuostálagaid diđolaččat ja vásedin nu ahte sii provoserejit ja dahket iežaset politihka.
Ulbmilin dákkár doaimmas lea sámiid álgoálbmotsajádaga heajudeapmi ja sámi kulturiešstivrema geahnohuhttin.
Lea goitge vealtameahttun, ahte sierra oainnutge ákkastallojuvvojit sámedikki bargguid ektui.
Hálidin buktit dán, veaháš sierralágán geahčastaga ovdan, daningo lean hui fuolas das, makkár ovdamearkka sámediggi addá nuorat sápmelašbulvii.
Mii galgat leat várrugasat dan ektui, ahte eat guođe nuorat sápmelašbuolvvaide ovdamearkka ja oainnu das, ahte sápmelaččat eai leat okta álbmot, eaige sierra sápmelašjoavkkut gilval nuppideasetguin.
Mii leat álohii váldán vuhtii iežamet doaimmas sierra sámi giella- ja kulturjoavkkuid ja daid evttohusaid.
Vuostálagaid bidjama sajes sávannai, ahte vuojulduvvat eambbo áššegažaldagaide.
Vuođđoláhkaválljagoddi guossástalai Eanodagas
Vuođđoláhkaválljagoddi guossástalai odne Eanodagas ja dollii dáppe Anárii.
Sámediggi válddii válljagotti vuostá ja ságastalaimet hui buori vuoiŋŋas sámiid vuođđorivttiid olláhuvvamis Suomas.
Lei duohta somá, ahte válljagoddi guossástalai mu ruovttusuohkanis – dáppe jos gos dárbbahuvvo vuođđo- ja olmmošvuoigatvuođaid oahpisteapmi rievttes guvlui.
Dilálašvuođas iežan doallan sáhkavuorru gávdnodáppe.
Dasa lassin várreságadoalli Hánno Heaika muitalii válljagoddái sámiid ruovttuguovllu spiredilis.
Isitsuohkan Eanodat ordnii válljagoddái stoarbmás ja vuođđoriektebiehtadahkes vuostáiváldima.
Suohkanstivrra ságadoalli uhkidii sierra mediain sođiin jos ILO 169-soahpamuš ratifiserejuvvo.
Dákkár uhkideapmi lea lágaheapme ja hui heivemeahttun suohkanlaš luohttámušolbmui.
Suohkana luohttámušolbmuid bargun lea ovddidit suohkana ja dan orruid áššiid buoremus lági mielde (§ 32).
Luohttámušolbmot galget maid meannudit árvvolaččat ja fiidnát.
Suohkan galgá suohkanlága ja vuođđolága mielde ovddastit maid suohkana olbmuid ja suohkanlaččaid buresbirgejumi.
Eanodagasnai sápmelaččat ja suopmelaččat leat ovttas dáistalan ja gahččan sođiin.
Máilmmis leat jur dálnai máŋggat siskkáldassoađit manname.
Syrias, Afganistanis ja máŋgga earánai riikkas olbmot jápmet beaivválaččat soađis.
Leago suohkanstivrra ságadoalli nu gáidan historjjás ja máilmmipolitihkas, ahte ii ipmir maid soahti máksá ?
Uhkideapmi ja vuortnuheapmi eaba heive oarjemáilmmi demokratiijai muhto áššiin galgá bastit ságastit almmolaččat ja ráfálaččat.
Rabas, soabalaš ja ráffái viggi čovdosa ovdagovvan heivelii Nobel-bálkkašuvvon presideantamet Martti Ahtisaari.
Suohkanstivrra ságadoalli giellageavahusas gal boahtá millii lagamusat Davvi-Korea stáhtanjunuš Kim Jong-un, guhte maid uhkádallá sođiin.
Suohkanhoavda Kärnä lea almmustuhttán suohkana tesaid neahtas.
Dat lei morašlaš lohkamuš, muhto das lei logihkka vuhtii válddedettiin suohkanstivrra ságadoalli soahteságaid.
Kärnä ovdanbuktojumi logadettiinan bođii ovdan dat jáhkkemeahttun dilli, ahte man diehtemeahttun suohkan lea lágain ja man vealaheaddji vugiin ja almmolaččat dat meannuda ja mot dat suvvojuvvo meannudit sápmelaččaid guovdu.
Stáhta galggalii seahkanit dása, daningo suohkana deaksta lahkona mu mielas juo giktaleapmi álbmotjoavkku vuostá – rihkusnamahusa.
Mu mielas lea jáhkkemeahttun, ahte go suohkan lea eiseváldi, man bargun lea doahttalit lágaid, de dat almmolaččat dovddasta vuostálastit gustojeaddji lágaid ja šiitá sápmelaččaid ja sámedikki sajádaga.
Sámediggi ii leat goassige šiitán suohkana iešstivrensajádaga, eatge leat gáibidan váldoálbmoga olbmuid vuoigatvuođaid ráddjema dego Kärnä gáibida.
Dát muitala eambbo servodagasteamet ja dan dilis, go su diktet joatkit propaganda sápmelaččaid vuostá.
Mu mielas dilli lea duođalaš maid suohkana vuođđolágalaš iešstivrema dáfus.
Dán galggale allaoahppan láhkaáššedovdit ja vuođđoláhkaválljagoddi dutkat.
Boahtte vahku manan Anárii sámedikki stivrra čoakkámii.
Áššelisttu nalde leat nammadeamit, cealkámušaid dohkkeheamit ja sáttaságastallamat sámedikki diimmá doaibmamuitalusas ja nohkavaš jagi bušeahtas.
Vahku loahpabealde manan Helssegii sámediggelága ođasnuhttinbargojoavkku čoakkámii.
Čoakkáma váldofáddán leat dalle sámedikki hálddahusa láhkabáikkit.
Sámi parlamentáralaš ráđđi (SPR) oassálastá sihke konferensii ja árktalaš parlamentarihkkáriid bissovaš komisšuvnna bargui bissovaš oasseváldin.
Mun doaimman dál SPR:a ovddasteaddjin árktalaš parlamentarihkkáriid bissovaš komisšuvnnas.
Dasa lassin ovttasbargoorgánas leat eatnat dárkojeaddjit sierra dutkaninstitušuvnnain ja organisašuvnnain.
Ovttasbarggu ulbmilin lea lagadit árktalaš ovttasbarggu sierra parlameanttaid gaskka.
Konfereansa čoahkkana guovtti jagi gaskkaid ságastallat sierra fáttáin.
Dán vuoru fáddán ledje suvdilis luondduriggodagat ja eallinvejolašvuođat árktalaš guovllus sihke allaskuvlen- ja dálkkádatrievdangažaldagat.
Konfereansa attii loahppajulggaštusa, mii gávdno maid sámedikki ruovttusiidduin dakkár sajes go dokumeanttat – sámi parlamentáralaš ráđđi.
Seamma sajes vuollebajilčállosa SPR:a stivra 9.9.2010 olis gávdnojit maid SPR:a stivrra dohkkehan cealkámušat EU:a árktalaš informašuvdnaguovddážis ja biodiversiteahttaulbmiliin 2020 davvisáme-, suoma- ja eŋgelasgillii.
SPR:a ovddastii dán vuoru dušše Suoma sámedikki sáttagoddi.
Norgga ja Ruoŧa sámedikkit eaba sáhttán sáddet dán vuoru iežaska ovddasteddjiid daid eará hoahpuid geažil.
SPR oassálasttii vuoimmálaččat konfereanssa julggaštusa hábmemii.
Lean hui duhtavaš dasa, ahte konfereansa julggaštusastis movttiidahttá árktalaš riikkaid ja EU-komisšuvnna beaktilis gulahallamii álgoálbmogiiguin áššiin, mat gusket sin.
Julggaštus dolvojuvvo diehtun Árktalaš Ráđđái ja ovttasbarggu lahttoorganisašuvnnaide ja ulbmilin lea, ahte parlameanttat ja Árktalaš Ráđđi ovddidivčče konfereanssa julggaštusa olláhuvvama.
Dasa lassin konfereansa doarjjui EU árktalaš informašuvdnaguovddáža vuođđudeami.
Konfereanssa gávdno lassidiehtu čujuhusa http://www.arcticparl.org / Konfereanssa áigge árktalaš parlamentarihkkáriid bissovaš komisšuvdna čoahkkanii guovtte have.
Vuohččan čoakkán gulai sierra konfereanssa dárkojeddjiid oainnuid árktalaš ovttasbarggus.
Komisšuvdna gieđahalai maid evttohusa válljet komisšuvdnii várreságadoalli ja rievdadit ságadoallivuođa nu ahte das lea bargolotnahuvvan, dehe ng. rotášuvdna.
Dán rádjái ságadoalli lea válljejuvvon álohii konfereanssa maŋŋel ja ságadoallin leat doaibman eanasin davviriikkaid ovddasteaddjit.
Árktalaš ovttasbargui livččii ávkkálaš, jos ságadoalliriikan livčče maid Kanada, USA dehe Ruošša parlamentarihkkárat.
Áššái máhccojuvvo bissovaš komisšuvnna čuovvovaš čoakkámis skábmamánus.
Guovlorádio Lapin radio lea dieđihan ahte árktalaš informašuvdnaguovddáža vuođđudeapmi Roavenjárgii livččii ožžon eavttuhis doarjaga, muhto ii dat aiddo nie gal mannan go dan guovdu lei maid kritihkka.
Suoma evttohussan lea leamaš oažžut informašuvdnaguovddáža Árktalaš guovddážii Roavenjárgii, muhto guovddáža barggut leat vel hui eahpečielgasat.
Sámi parlamentáralaš ráđđi lea vuolgán doarjut árktalaš informašuvdnaguovddáža vuođđudeami Roavenjárgii, muhto dat lea maid ovdanbuktán, ahte dan bargguide galggalii gullat árktalaš dialoga doaimmaheapmi árktalaš álgoálbmogiiguin.
EU-komisšuvnna geatnegahttet EU:a ovttasbargošiehtadusat. Daid eaktun lea dat, ahte guovddážat vuođđuduvvojit gilvvohallama bakte.
Dál Roavenjárggas ii leat vuosteevttohas.
Jos Roavenjárgii háliduvvo árktalaš informašuvdnaguovddáš, de Suopma galggalii lobbet hui garrasit EU-parlameantta ja komissáraid.
Suomas galggale leat hui nanu sierraákkat dasa, manin informašuvdnaguovddáš galggalii vuođđuduvvot jur Roavenjárgii.
Dadjen ságastallamiin, ahte Suomas lea hui nanu sierraágga guovddáža vuođđudeami várás jos Ruoŧŧa doarju Suoma evttohusa: EU:a áidna álgoálbmot lea dan lahttoriikkaid rájiid siste, Ruoŧas ja Suomas.
Ságastallamat ledje hui ávkkálaččat ja ságastallamiid olis oaččui deattu dárbu dasa, ahte SPR buorida ovttasbarggu Bryssela ektui ja joatká aktiivvalaš ságastallama komisšuvnnain áššiin, mat gusket sápmelaččaid.
Lean juo mearridan sámedikki virgeolbmuid válmmaštallat evttohusa áššis čuovvovaš SPR:a stivrra čoakkáma mearrideami várás.
Brysselis dollejin njuolga Anárii sámedikki stivrra čoakkámii.
Stivrras áššelisttus lei ovdan okta dán válgabaji deháleamos virgeválljemiin.
Sámedikki stivra válljii nuoraidčálli virgái anárašsápmelaš Niina Siltala.
Lean hui ilus, ahte nuoraidčálli virgi devdojuvvui ja ahte nuoraidbargu vuolgá dál duođalaččat johtui sámedikkis.
Lean maid duhtavaš dasa, ahte oažžut lasi virgeolbmuid unnitlogu giellajoavkkuin sámediggái.
Boahtte vahkku manná Anáris sierralágán čoakkámiin.
Disdaga sámediggi ráđđádallá meahcceráđđehusain áigeguovdilis áššiin ja duorastaga lea sámedikki ja sámi ruovttuguovllu bálgesiid dán čavčča vuosttaš čoakkán.
Ruhtaroasus ja giellaealáskahttimis Ledjen measta miehtá mannan vahku Helssegis.
Disdaga sámediggi ordnii riikkabeivviid unnaparlameanttažis seminára, mii gieđahalai sámegielaid ealáskahttima.
Dollen semináras oanehis sáhkavuoru, mii gávdno, dego buot mu ovdaságat, sámedikki ruovttusiidduin.
Vuoigatvuohtaministtar Henriksson buvttii iežas dearvvahusa dilálašvuhtii.
Sáhka lei hui roahkasmahtti ja son nannii vuoigatvuohtaministeriija ovddidit ráđđehusprográmma sámi linnjemiid olláhuhttima ja obanassii daid duohtan dahkama.
Seminára olis sámedikki stivra deaivvai vuoigatvuohtaministara sierra hui liekkus deaivvadeamis.
Manaimet čađa ráđđehusprográmma sámi girjemiid ja sámedikki boahtte jagi bušeahta, mii lea sakka minusa bealde ruhtaministeriija bušeahttaevttohusas.
Mávssolaččamus linnjemat ráđđehusprográmma sámi girjemiid olláhuhttima várás dahkkojit gal go ođđa sámediggi álggaha doaimmas, muhto hohpolaččamus ráđđehusprográmma girjemat galget váldojuvvot vuhtii juo dál.
Evttohus sámegiela ealáskahttima várás gárvána nohkavaš jagi loahpas, muhto aŋkke vel prográmma olláhuhttimii eai leat várrejuvvon resurssat oahpahus- ja kulturministeriija bušeahtas.
Nubbi stuora hástalus laktása ráđđehusprográmma ulbmilii ratifiseret ILO 169-soahpamuša.
Bárrásin lea jođus Meahcceráđđehusa hálddašanmálle ođastus, mii lea suokkarduvvon meastá oba ovddit válgaáigodaga ja loahppaboađus ii oro oba oidnomege.
Lea goit vuorddehahtti, ahte muhtinlágán ođđa linnjemat Meahcceráđđehusa hálddašanmálles dahkkojit juo dán čavčča, ja sámediggi ferte atnit ávvira, ahte linnjemiin váldojuvvo vuhtii ILO-soahpamuša ratifiseren.
Goalmmát hohpolaš láhkaođastus, mii guoská nu sámegielaid ealáskahttinprográmma go sápmelaččaid gielalaš bálvalusaid boahtteáigginai lea ruovttueatnan gielaid dutkanguovddážis (Kotus) addojun lága ođasnuhttin.
Sámediggi lea addán lága ođasnuhttimis máŋga cealkámuša ja leat gáibidan ruovttueatnagielaid dutkanguovddáža sámegielaid doaimmaid sirdima sámediggái.
Láhkaevttohusas giellagáhttenbarggut evttohuvvojit sirdojuvvot Oulu universitehttii ja Kotusa giellapolitihkalaš ovddideapmi bázálii Kotusii almmá olmmošresurssaid haga.
Bukten dili diehtun vuoigatvuohtaministeriijai ja sávan, ahte vuoigatvuohtaministeriija gidde ráđđehusprográmma linnjemiidda fuomášumi Kotus-lága ođasnuhttima olis.
Sámedikki addin cealkámuš gávdno sámedikki ruovttusiidduin.
Sámedikki stivra buvttii vuoigatvuohtaministeriijai ovdan hohpolaččamus áššin sámedikki ruhtadili dan čuovggas go ruhtaministeriija bušeahttaevttohus olláhuvva ja de vel sámedikki dárbbuid boahtte jahkái.
Sámediggi ferte álggahit ruhtadoalu vuogáiduhttindoaimmaid.
Boahtte jagi nohká maid sosiálaoaju máksingeahččaleapmi, dehege sámediggi, dego maid earánai Davvi-Sámi doaibmit ja fitnodagat, šaddet máksit ollislažžan bargiid soasiálaoadjomávssuid.
Sosiálaoadjomávssuin seastahuvvan ruđaiguin sámediggi lea sáhttán bálkáhit ovtta doaimmahatvirgeolbmo.
Orrunai leame nu ahte šaddat dán jagi bealde álggahit ruhtadoalu seastindoaimmaid, ja soaitit juobe čađahit oktasašdoaibmašiehtadallamiid ja ráhkkaneami ruhtadillámet hedjoneapmái.
Maŋimus dieđuid mielde aitosaš doibmii boahtá sulaid 100 000 euro ruhta unnit go dán jagi.
Jearaldagas lea ráđđehusa bušeahttaevttohus ja riikkabeaivvit besset dieđusge dadjat maŋimus sáni bušeahttaevttohusas.
Sámediggi galgá feaskárastit válljagottiid bušeahttaevttohusa gieđahallama olis, vai sámedikki ruhtadeapmi ii unno.
Mannan vahku šadden vuojulduvvat viidáseappotge johtaluspolitihkalaš gažaldagaide.
Sámediggi ja Njellim-Kiävájävri nuortalašráđđi dagaiga álgaga máŋgga sierra oassebeallái Njellima luotta vuđolaš divvuma várás.
Sámediggi attii maid cealkámuša Lappi johtalusvuogádatplánas.
Dokumeanttat gávdnojit ruovttusiidduin cealkámušat ja álgagat oasis.
Duorastaga ledjen bargo- ja ealáhusministeriijas ráđđádallame váldegottálaš guovlluid ovddideami ulbmiliin sámedikki stivrra dohkkehan cealkámuša vuođul, mii datnai gávdno ruovttusiidduin.
Váldegottálaš guovlluid ovddideami ulbmilat stivrejit nu guovlohálddašaneiseválddiid boađusstivrema, eanagoddeprográmma ja – plána ráhkadeami, ministeriijaid doaimma go guovlluidgárggiidanruhtadeami mieđiheaminai, nu ahte lea duođainge dárbu oažžut ulbmilmearrádussii mielde ulbmiliid, mat gusket sámi kultuvrra.
Ráđđádallamiid vuođul orrunai leame nu ahte oažžut sámi kultuvrra ulbmiliid mielde ulbmilmearrádussii.
Ráđđádallamiin gullen, ahte bargo- ja ealáhusministeriija lea ásahan bargojoavkku válmmaštallat guovlogárggiidanulbmiliid Nuorta- ja Davvi-Suomas.
Bargojoavkkus ii lean sámedikki ovddasteaddji.
Sámediggi sáddiinai dán vahku reivve bargo- ja ealáhusministeriijai ja bivddiimet, ahte bargojoaavku dievasmahttojuvvo sámedikki ovddasteddjiin.
Dán vahku manan Gironii sámi parlamentáralaš ráđi stivrra čoakkámii ja davviriikkalaš sámi soahpamuša joatkkašiehtadallamiidda.
Gieđahallat joatkkašiehtadallamiin goalmmát kapihttala, mii guoská sápmelaččaid gielalaš ja kultuvrralaš vuoigatvuođaid.
8(j)- ja Ilo-ságastallan Medias leat leamaš viidát ovdan iežas ” lapinkylän ” gohčodan suopmelaš servviid, vuovdesápmelažžan iežaset gohčodan suopmelaš searvvi ja šállošahtti gal maid sámi mátkedoaibmafitnodatdolliid čállin guoddalus vuoigatvuohtakánslera virgelágádussii.
Dat leat guoddalan artihkal 8(j):a boastto suomagiel jorgalusas.
Dát jorgalus lea daid mielas dolvon 8(j)-artihkkala boastto olláhuhttimii Suomas.
Dáid servviid guoddalus lea njulgestaga tragikomihkalaš go das govahallojuvvo, ahte Suopma livččii jagi 1994 rájes dulkon riikkaidgaskasaš soahpamuša boastut ja dál dát ” áššedovdit ” divole dili.
Servviid ovddasteaddjit eai atte stuora árvvu riikkabeivviid ja ministeriijaid áššedovdamuššii.
Guoddalus čájeha man diehtemeahttumat guoddaleaddjit leat suopmelaš riektevuogádagas, riikkaidgaskasaš soahpamušain ja ministeriijaid barggus.
Rievtti mielde imaštalan dušše dan, manin Eanodaga suohkanhoavda ii leat guoddalusas mielde virggálaččat.
Iešalddes guoddaleaddjit loktejit ovdan rievttes buncaraggá, mii gal lea leamaš buohkaid dieđus hui guhká, iige dákkár guoddaleapmi dasa váikkut, dehege riikkaidgaskasaš soahpamušaid boasttojorgalusat.
Boasttojorgalusat dagahit buncaraggáid dušše oahpohis ja máhtohis olbmuide ja beliide, mat eai hálddaš ON:a virggálaš deavsttaid dulkoma.
Birasministeriija (BM) diehta gal ášši hui bures.
Artihkal 8(j) lea maid jorgaluvvon boastut Finlexii, muhto boasttojorgalus ii leat váikkuhan artihkkala olláhuhttimii Suomas.
Suomas artihkal 8(j) olláhuhttojuvvo biodiversiteahttasoahpamuša eŋgelasgielat originála deavstta mielde, iige Suomas leat mihkkege boasttoipmárdus álgoálbmogiid ja báikkálašservošiid erohusaid gaskkas.
BM atnin jorgalus gávdno biodiversiteahttadoaibmaprográmma čuvvosa siiddus 102 ja mielčuovvu liŋkkas.
Ášši váldojuvvui ovdan mannan válgabaji álbmotlaš 8(j)-bargojoavkku barggus.
8(j)-bargojoavkku barggus ja birasministeriijas adnojuvvonai 8(j):s BM:a ráhkadan juridihkalaččat rievttes jorgalus, mii spiehkasta Finlexa boasttojorgalusas.
Finlexa boasttojorgalus ii goitge guoskka báikkálašservošiid ja álgoálbmogiid rolla muhto deavstta ipmirdahttivuođa.
Omd. muhtin ILO soahpamušain dearbma disabled person lea suomagillii jorgaluvvon sániin vajaakuntoinen (sámás jorgalivččen silli dehe vádjitbargonávccalaš) vaikko mearkkašumis mielde dat oaivvilda lápmása.
Vajaakuntoinen dárkkuha olbmo, gean bargonávccat leat hedjonan.
Suomagiel jorgalusas ii hubmo váttus dehe liittus maidege, das hubmojuvvo tapaturmas (sámás dáhpedorbmi).
ON:a mánáid vuoigatvuođaid soahpamušas fas daddjojuvvo, ahte lámis máná veagaide galgá fállat doarjaga vejolašvuođaid mielde nuvttá.
Suomagiel jorgalusas ii hubmojuvvo nuvttá doarjagis maidege.
Dát ovdamearkkat leat vaikko man eatnat, go jorgalusaid ja soahpamušdeavsttaid dutkagoahtá dárkileappot.
Ahkidathan jorgalanmeattáhusat gal leat ja dat dolvot dákkár duššás guoddalusaide dego dát bealit leat dál bargan.
Jorgalanmeattáhusat eai geavadis sáhte divvojuvvot, daningo dat leat váldojuvvon lágaide ja ásahusaide dakkáražžan ja jorgalusa divvun gáibidivččii lága dehe ásahusa earáhuhttima.
Das fas ii leat hálddahuslaččat ja ekonomalaččat mihkkege jirpmiid, daningo soahpamuš lea duođaštanvuoimmálaš dušše ON:a virggálaš gielaiguin, maidda suomagiella ii gula.
Dán dihtet buot ministeriijat ja dat olláhuhttet olmmošriektesoahpamušaid Suomas eŋgelasgielalaš álgodeavstta vuođul, eai fal jorgalusaid.
Soasihin sakka iežan árvvus atnin politihkkara, ministtar Pekka Haavisto kommeanttain Lapin Kansai Ilo 169-soahpamušas – jos dál aviissa luoikkaheamit dollet deaivása.
Oskkun gal ain stáđđásit dassážii go munnje nuppe ládje duođaštuvvo, ahte kommeanttat leat ožžon ” feargga ” medias ja Haavisto lea ožžon áššis boasttodieđu.
Lapin Kansa – aviissa mielde ministtar lea veardidan Ilo 169-soahpamuša ratifiserendili Lahka-Nuortái, gos vuostálaga leat palestiinnalaččat ja juvddalaččat.
Vuostálagaid livčče Suomas guokte gillájeaddji – sápmelaččat ja eará orrut.
Riikkaidgaskasaš arenain gal duohta lea buorre ohcat buohtastahttimiid.
Sámiid ruovttuguovllus ii leat almmus konflikta sápmelaččaid ja guovllu eará olbmuid gaskkas.
Boares dajaldaga mielde konflivttaid vuosttaš gillájeaddji lea duohtavuohta.
Vaikko gažaldagas ii leatge mu mielas konflikta – dajaldat doallá muhtin muddui deaivása sámiid ruovttuguovllu dilis.
Ilo 169-soahpamuša guoská eamiálbmogiid vuoigatvuođaid, muhto almmolaš ságastallama guovddážis leat áibbas eará oassebeliid go sápmelaččaid vuoigatvuođat: guovllu orruid; láddelaččaid, geat hálidit sápmelažžan; olbmuid, geat hálidit ekonomalaš ovdamuniid; suopmelaččaid, geat julggaštit iežaset lappalažžan … oppurtunisttaid listu lea nohkameahttun.
Ságastallama gealdá ballu, ballu iežas vuoigatvuođain ja nubbibuođa ballu.
Ballui ii goitge galgga addit válddi, muhto áššit galget geahčaduvvot rationálalaččat ja gaskavuođas riikkaidgaskasaš vuoigatvuhtii.
Mange riikkas, gos ilo-soahpamuš lea ratifiserejuvvon, ii leat buollán siskkáldassoahti dehe muhtin álbmotjoavku livččii ádjojuvvon eret muhtin guovllus.
Iige mihkkege álbmotjoavkkuid leat ožžon ruhtaduhku alccesis atnit mot dan dáhttu.
Jeavddalaš ságastallan konflivttain, gillájeddjiin, baluin, juobe sođiin duddjo negatiivvalaš dovdduid ja jeavddalašvuođa.
Eanodaga suohkanráđđehusa ságadoallihan dajai álgočavčča, ahte soahpamuša ratifiseren doalvvulii soahtedillái.
Konflikta, mii ii oba leatge, orru leame duohta.
Mediai fáddá lea maid earenoamáš beroštahtti: leat sápmelaččat, sápmelažžan hálideaddjit, bohccot, eanan- ja čáhcevuoigatvuođat, ruvkegažaldagat, rasisma, propagánda, álkástalli politihkkárat, sivalaččat ja gillájeaddjit.
Dáin ávdnasiin Anton Tšehovnai livččii čállán oalle buori čájálmasa.
Konfliktageahččanguovllu deattuheapmi álkidahttá maid politihkkáriid vejolašvuođa garvit ovddasvástádusaideaset – ovddasvástádus Ilo 169-soahpamuša ratifiserema maŋŋoneamis sirdojuvvo mysteralaš ” konfliktii ”, mii ii leat goassige oba leamašge.
Anán hui bávččagahttin sámi kultuvrra guovdu, ahte sápmelaččat klassifiserejuvvojit gillájeaddjin.
Sápmelaččat leat ceavzit, geat leat bastán seailluhit iežaset giela, kultuvrra ja ealáhusaid njealji stáhta čarvestagas ja stáhtaid suddandanpolitihkas fuolakeahttá.
Ilo 169-soahpamuša ratifiseren ii eastte suopmelaččaid orruma sámiid ruovttuguovllus ja sin eallin joatkahuvalii dego dálnai.
Sobatkomisšuvdna heive sihkkarit diliide, main duođaid leat guokte joavkku gaskavuođa konflivttas.
Ilo 169-soahpamuša ratifiseremis lea jearaldat riikkaidgaskasaš soahpamuša ratifiseremis, ii konflivttas.
Soahpamuša ratifiserema ovddideapmi lea stáhtaráđi ovddasvástádus ja lea duođaid ahkit gullat dakkár oainnuid, mat leat ovdan buktojuvvon.
Soahpamuša ratifiseren lea Suoma stáhta ja sámedikki gaskavuođa ášši ja dat galgá dáhpáhuvvat dábálaš láhkaválmmaštallanbarggu bakte, dego áššit válmmaštallojit álohii riektestáhtas.
Gažaldatvuloš riikkabeaiáirasat leat ortniidan bealuštit iežaset mannan vahku Lapin Kansa – aviissas nu ahte eai váldde vuostá jierpmálaš argumeanttaid ja leat bunkereren iežaset mannanáigái ja hálidit giddet Suoma boaittobeallai riikkaidgaskasaš olmmošriektestáhtan.
Oassi riikkabeaiáirasiin hálidit dilleanalysa ovdal go Ilo 169-soahpamuš ratifiserejuvvo.
Analysa diliin ja váikkuhusain dahkkojuvvo álohii láhkaválmmaštallama dábálaš váikkuhusárvvoštallama olis.
Viiddesvuđot eará čilgehusat leat mu mielas dušše ájihantaktihkka ja hállu gearpmusdahttit ášši.
Lappi guovllus leat dušše čieža (7) riikkaibeaiveovddasteaddji ja ođđasa vuođul orru leame nu, ahte sis lea čavgadit joavkostivren go riikkabeivviid bellodagain goasge.
Hanna Mäntylä (vs) ii vástidan Lapin Kansa gažadeapmái.
Orru leame nu, ahte sápmelaččaid rievttit ja olmmošrievttit lea bajiduvvon vuostálagaid boahttevaš válggaid bohtosa ja persovnnalaš jietnameari dorvvasteami dihte.
Oassi riikkabeaiveoavddasteddjiin orrot leame ávdugas diehtemeahttumat sámi kultuvrras ja riikkaidgaskasaš rievttis ja dan ovdáneamis.
Oainnuide váikkuha sihkkarit diehttemeahttunvuohta, muhto eanemusat sápmelašvuostásaš propagánda.
Riikkabeaiáirásiid vástádusain háliduvvojit loktejuvvot ovdan ng. statuskeahtes sápmelaččaid ja ng. lappalaččaid vuoigatvuođat.
Sápmelaččaid vuoigatvuođat deddojuvvojit dainna lágiin vulos váldokultuvrra vuoigatvuođaid ja dárbbuid vuollái.
Vástádusaid vuođul Lappi riikkabeaiáirásat eai boađále viidát dohkkehit sámediggelága ođasnuhttinbargojoavkku evttohusa sápmelašmeroštallamis, muhto meroštallan galggalii ráhkaduvvot nu, ahte maid dat geat hálidit sápmelažžan; studeanttat, geat lohket sámegiela, lappalaš vearrogirjji muhtimin oamastan sogat ja sihkkarit earátge geat hálidit, beasale sápmelažžan.
Riikkaidgaskasaš rievtti mielde juohke álbmot meroštallá ieš, geat gullet gažaldatvuloš álbmogii ja mat leat álbmoga dovddaldatmearkkat.
Suopmelaččat eai sáhte mearridit maid sápmelašvuohta doallá sisttis, eaige sáhte ráhkadit sápmelašmeroštallama, mii loavkida sápmelaččaid vuoigatvuođaid.
Sápmelašmeroštallan galgá leat dakkár, man sámi searvvuš dohkkeha.
Dat leat riikkaidgaskasaš rievtti gáibidan minimadássi.
Dán galggale maid riikkabeiveovddasteaddjit diehtit.
Lea morašlaš, ahte propagánda lea lássen Lappi riikkabeaiveovddasteddjiid oainnuid, iige sis leat oba hálluge rahpásit vuordit ráđđehusa evttohusa gárváneami, čilgehusa dan váikkuhusain ja evttohusaid gaskavuođain riikkaidgaskasaš geatnegasvuođaide.
Mearrádusat galget bargojuvvot nu, ahte dat vuođđuduvvet buoremus dihtui ja čilgehusaide, eai fal propagándii.
Suohkanráhkadusođastusa mystera ja árktalaš dovdamušat
Maŋimus vahkuid lea olu dáhpáhuvvan.
Vuođđoláhkaválljagotti gulai Sámedikki suohkaráhkadusođastusas.
Dilálašvuođas mu doallan sáhka dego maid cealkámuš gávdno sámedikki ruovttusiidduin.
Suohkanláhka orru leame oalle njámaldat.
Láhka lea háliduvvon rievdaduvvot ja ásahuvvot, vaikko lága váikkuhusat ja dan ekonomalaš váikkuhusat álbmotekonomiijai ja suvdinnávcca vuollebáza eai leat dieđus.
Áššedovdit leat árvvoštallan, ahte suohkanráhkadusođastusa goluid lea veadjemeahttun sihkkarit dadjat muhto dat šaddet guhkit áigegaskkaid mielde leat nu divrasat, ahte álbmotekonomiija vuollebáza šaddá ruhtaduvvot velggiin.
Ja dan olugo Suomas lea ráđđi váldit suohkanráhkadusođastusa dihte lassivealggi ii leat ráddehusas dieđus iige oba ášši dan hálddašeamisge.
Juohke ráđđehus vuorus mielde hálida guođđit juogalágán muorramearkkas ja nu dálnai.
Mannan ráđđehusbaji áigge heittihuvvoje leanat ja moivejuvvui guovlohálddahus.
Dál guovlohálddahus lea buncaraggáid siste earenoamážit bearráigeahččobargguid olis.
Vurdojuvvon ekonomalaš seasttut ja beavttálmahttima ođastus ii buktán, muhto váikkuhus lei dat ahte áššedovdit sirdáse eará bargguide.
Muhto bissovaš luodda bázii Suoma láhkavuogádahkii.
Bukten gullamis ovdan, ahte suohkanráhkadusođastus galggalii bissehuvvot ja válmmaštallojuvvot ođđasit oktanaga sosiála- ja dearvvašvuohtabálvalusaid ráhkadusođastusain (sote-ođastus).
Sote-ođastus sáhttá geavadis bákkuhit suohkanit ovttastuvvat vaikka ovttastuvvan livččii vuostá suohkanráhkaduslága spiehkastatparagráfaid, mat gusket omd. sápmelaččaid gielalaš ja kultuvrralaš vuođđorivttiid.
Suopma lea bálvalanráhkadusa, orruma ja gaskavuođaid dáfus hui earenoamáš riika.
Málle, mii heive oanehis gaskkaid Lulli-Supmii, gos suohkaniin lea moatti miilla gaskkat, ii sáhte heivet sámiid ruovttuguvlui, gos leat máŋggalogiid miillaid gaskkat.
Muhto seamma láhka ja máŋggaceahkat bálvalanráhkadus fállojuvvo ain buohkaide.
Gárganeapmi lea sámiid dáfus fuolastuhtti.
Vuođđobálvalusaid ruhtadeapmi unnu boahtteáigge ja uhkádussan leat, ahte bálvalusat gáidet ain guhkkelii sámiid ruovttuguovllus.
Galggalii bastit geahččat guhkkelii boahtteáigái, iige dikšut gárgehanbarggu dušše bieđggočilgehusaiguin ja – prošeavttaiguin.
Dat, mot Petteri Orpo bargojoavkku linnjemat váikkuhit sápmelaččaide ja sámegielalaš bálvalusaide ja bálvalanráhkadusaide, lea dievas mystera.
Sámediggi galgá leat aktiivvalaččat váikkuheame sote-linnjemiidda, vai dilli ii doalvvo sámiid ruovttuguovllu bálvalusráhkadusa hedjoneapmái ja sámegiel bálvalusaid unnumii.
Oassálasten Árktalaš ráđi ministtarčoakkámii Gironis.
Čoakkán lei munnje beahttašupmi.
Sámi parlamentáralaš ráđđi (SPR) lei mearridan ohcat árktalaš ráđi bissovaš oassálasti sajádaga.
SPR:a čállingoddi ii lean doaimmahan ohcamuša ovddos.
Čuovvovaš vejolašvuohta beassat mielde árktalaš ráđi bargui lea guovtti jagi geahčen.
Árktalaš ráđi čoakkánmearrádusat ledje maid beahttašupmi.
Čoakkán attii oppamáilmmálaš julggaštusaid ja čiŋahuvvon cealkagiid.
Čoakkán rievdadii mearrádusaidisguin oba árktalaš ráđi rolla, sajádaga ja boahtteáiggi.
Árktalaš ráđđi oaččui ođđa dárkojeddjiid Ásias – Kiinná njunušin.
Árktalaš ráđis lea šaddame globála ságastallanforum.
Dárkojeaddjit leat eambbo go lahttoriikkat ja bissovaš oassálastit.
Dárkojeddjiin ii leat mearrádusdahkanriekti árktalaš ráđis, muhto lea čielggas, ahte earenoamážit Kiinná stuora álbmotekonomiijan ii duđa dušše dárkojeaddjesajádahkii.
Dárkojeaddjit galget árktalaš ráđi njuolggadusaid mielde čatnasit árktalaš ráđi árvvuide: olmmosrivttiid gudnejahttimii, birasgáhttemii, suvdilis gárganeapmái ja álgoálbmotrivttiid gudnejahttimii.
Kiinnás lea šaddame máilmmi stuorimus nuoskideaddji iige oktage buriin dáhtuinge sáhte atnit Kiinná olmmošrivttiid dáfus miehtemielalaš stáhtan – nuppe gežiid.
Árktalaš ráđđi vuvddii iežas prinsihpaid.
Lea dušši čilget dehe jáhkihit, ahte árktalaš ráđi bakte Kiinná integrerejuvvolii olmmošrivttiid dehe birrasa gudnejahttimii.
Jearaldat lea Kiinná ja árktalaš guovllu luondduriggodagain.
Árktalaš álgoálbmogiidda ja álgoálbmogiid sajádahkii árktalaš ráđis gárganeapmi lea uhkideaddji.
Girona čoakkán sirddii mearrádusas das, mot árktalaš ráđi hálddašeapmi ja árktalaš ráđi barggut dikšojuvvojit boahtteáigge.
Mearrádusa sirdin ja álohii fal ođđa dárkojeaddjestáhtaid fárrui váldin ovttasbargui ii álkidáhte ášši čoavdima.
Suopma lea bárisin beiveme árktalaš strategiija.
Strategiija bidjá jur dál hui olu deattu luondduriggodagaide ja dálkkadatrievdama buktin vejolašvuođaide.
Álgoálbmotrievttit leat namuhuvvon čáppa sátnehámiiguin – dego árktalaš ráđisnai – muhto duođalaš doaibmabijut álgoálbmogiid dili buorideami várás eai ovddiduvvo.
Sámediggi lea addán strategiijas álgovuolggálaš cealkámuša.
Doallat vel nuppi stivrra čoakkáma geassemánu álggus ovdal go doallat dievasčoakkáma.
Stivra dohkkehii bušeahttaevttohusa addojuvvot dievasčoakkámii.
Bušeahtas evttohuvvo birasáššiid ovddideapmái 86 000 euro dađi mielde go riikkabeaivvit leat maid dohkkehan.
Mannan vahku lea leamaš olu sáhka Israel Ruong – stipeanddas.
Israel Ruonga bálkkašupmi lea dárkkuhuvvon nuorra sápmelaš dutkái ja bálkkašumi ulbmilin lea movttiidahttit dehe bálkkašit nuorra dutki sámi servoša ovdii bargon barggu ovddas.
Israel Ruong lei árvvus adnon dutki ja sámegiela ja sámi kultuvrra bealušteaddji.
Su sámegiela duovddaterminologiija klassifiserenvuogádat ja diehtu, mii laktása sámi luonddu árvvušatnimii ja dan čoaggin lea leamaš aŋkke munnje ovdamearkan iežan dutkanbarggus.
Ruong lea maid lokten oidnosii dan dehálašvuođa dutkamušas, mii boahtá servoša siskkobealde.
Dán háve Israel Ruong – bálkkašumi oažžu lea viiddesvuđot panela sajes mearridan guokte olbmo.
Dát lea earenoamáš vuohki, daningo Israel Ruong – bálkkašupmi lea áidna sámi dutkamuša bálkkašupmi ja vai bálkkašumi dieđálaš mávssolašvuohta seailu, de bálkkašumi oažžu galgá árvvoštallat viiddit joavku, mas leat sámi servoša ja dutkamuša áššedovdit.
Israel Ruong jorggihivččii hávddistis, jos beasalii diehtit mot su gudnin nammaduvvon bálkkašupmi dálá áigge gieđahallojuvvo ja geasa dat addojuvvo.
Lean viidáseappotge fuolastuvvan das, maid dilli muitala Sámi allaskuvlla doaimmas, diehtaga árvvus atnimis ja oahppolágádusa ulbmiliin ?
Leago Allaskuvla sierranan sámi servošis ja sámi servodatságastallamis ja sámi servoša dárbbuin ?
Leago iežas skuvlla ja dan studeanttaid oidnosii lokten deháleamos ?
Sámi allaskuvla lea viggan sámi universiteahttan ja lea hálidan sámi parlamentáralaš ráđi doarjaga iežas viggamušaide.
Leago Allaskuvllas dieđalaš dohkálašvuohta dása ja eakti vuogi mielde hállu ovddidit sámi dutkamuša ja oahpahusa sámi kultuvrra mielde ?
Ovdalaš helloduorastaga dollojuvvui artihkal 8j-bargojoavkku vuosttaš čoakkán.
Birasministeriija lea ásahan bargojoavkku válmmaštallat biodiversiteahttastrategiija ja – doaibmaprográmma artihkal 8j:a doaibmabijuid.
Bargojoavkkus leat sierra ministeriijaid ja čanusjoavkkuid ovddastus.
Bargojoavkku vuosttaš čoakkámis sohppojuvvui bargojoavkku bargoplánas ja oahpásnuvvojuvvui bargojoavkku bargguide.
Doallat vel ovtta čoakkáma ovdal geasi.
Bargojoavkku kommunikašuvdna ovddiduvvo ja maŋimusat čakčat bargojoavkku barggus gávdno lasi diehtu birasministeriija ruovttusiidduin.
Mannan vahku loahpas lei sámediggelága ođasnuhttinbargojoavkku čoakkán Helssegis.
Čoakkámis gieđahallui bargojoavkku smiehttamushámus ja bargu joatkahuvvá vel miessemánu loahpa rádjái.
Dán vahku loahpa lean fas Helssegis gullamis suohkanlágas, sámediggelága mohkkás ráđđádallamiin vuovdelágas ja eará dáhpáhusain.
Áidna ášši, mas čoakkán šiehtai duhtadahtti mearrádusa, lei ruhtadeami addin geafes riikkaid dálkkádatdoaimmaide.
Loahpalaš čoakkánmearrádusat eai gávdnon vel odne čoakkáma siidduin http://en.cop15.dk / muhto ovdadieđuid mielde Københavnna čatnaseapmi dehe julggaštus ii doala sisttis álgoálbmogiid vuoigatvuođaid iige dálkkádatrievdama olmmošriektedimenšuvnna.
Københavnna čatnašumis industriijariikkat čatnasit geahpidit bázahusaideaset nu ahte eananspáppa gaskaliekkasvuohtadilli ii lieggan eanet go guokte ceahki.
Mot dát dasto geavadis dáhpáhuvvá ?
Das ii leat diehtu, muhto ráđđádallamat álget ođđajagimánu ja áššái máhccet fas jagi geahčen Mexikos.
Stáhtat galggale ođđajagimánu ilmmuhit iežaset bázahusgeahpádusain ráđđádallamiid vuođđun.
Unna suolostáhtažat ballet, ahte Københavnna čoakkáma mearritmeahttunvuohta doalvu dasa ahte suolostáhtat jávket mearadási vuollái.
Maiddái árktalaš álgoálbmogiidda čoakkánmearrádus lei hui morašlaš.
Máilmmi gaskaliekkasvuohtadili loktaneapmi guvttiin celsiuscehkiin sáhttá leat ilá olu árktalaš álgoálbmogiidda, daningo liekkasvuohtadili loktaneapmi buktá daidda guovlluide dramáhtalaš čuovvumušaid.
Mearrajieŋa ja nannanjiehki suddan sáhttá doalvut árktalaš álgoálbmogiid eallima eavttuid.
Københavnnas lei viiddes álgoálbmogiid ovddastus máilmmi sierra guovlluin ja maiddái buot golmma riikka sámedikkiid politihkalaš njunnošat ledje doppe.
Ovdal ráđđádallamiid dálkkádatráđđádallanášši bures oidnosis atnán NSR Sámi radio lei gal Københavnnas, muhto doaimmaheaddjit eai beassan čoakkánbáikái raporteret dálkkádatráđđádallamiin daningo sii ledje vajálduhttán dieđihit iežaset sisa, dehege akkredireret.
Lea hui dehálaš, ahte maiddái sámi media čuovvu riikkaidgaskasaš álgoálbmotpolitihka.
Iešnai jurddahallen, ahte máilbmi livččii gárvvis lágalaččat čadni soahpamuššii bázahusaid geahpideami várás.
Govahallen, ahte ekonomalaš regrešuvdna dehege heajos áigi livččii álkidahttán soahpamuša áigái oažžuma dego máilmmipolitihkalaš dillinai.
Muhto man endorii manaige mu vuordámuš.
Ovddasvástádus čadni mearrádusain sirdása boahtte jagi beallái ja lea balahahtti, ahte go dál lea rahppojuvvon uvssot ráđđádallamiid sirdimii, de čadni mearrádusaid dahkan sáhttá sirdásit mearritmeahttun guhkás boahtteáigái.
Københavnna dálkkádatsoahpamušas leat ráđđádallan máŋggaid jagiid ja mearrádusa dahkan ii leat unnánašge álkit boahtte jagi Mexikos.
Riikkavuložiid luohttámuššii ON:a doaimma guovdu Københavnna mearrádus lei vahátlaš.
Álbmotlaš beroštumit manne máilmmiviidosaš, globála beroštumi badjel ja dat diehttelas ii ovddit riikkavuložiid luohttámuša ON:a guovdu ja oba humakeahttáge politihkkáriid guovdu.
Das fuolakeahttá optimisma galgá seailluhuvvot ja sávan gal duođas ahte lágalaš čadni bázahusráddjehusat sáhttet šihttojuvvot Mexikos ja dálkkádatsoahpamušas šattalii ovdalaččanai buoret.
Soaitá boahtte jahki addit vejolašvuođa oažžut álgoálbmotperspektiivva mielde vejolaš Mexiko dálkkádatsoahpamuššii.
Bázán juovlalupmui mánnodaga ja sávan buot iežan blogga lohkkiide buori ja ráfálaš juovllaid.
Čálan fas blogga ođđajagi molsašumis, goas manan dárkileappot čađa vássán jagi dáhpáhusaid ja ođđa jagi hástalusaid.
Oulus 19.12.2009 Juvvá Lemet
Suoma biodiversiteahttapolitihkka lea ođasnuhtton – árbevirolaš dieđu suodji buorránii
Vaikko lean leamaš muhtin beaivve luomus, de bargoáššiin ii beasage luovvanit beare álkit.
Lea goitge gažaldat nu dehálaš áššis, ahte in máša orrut muitalkeahttá áššis luomusge.
Stáhtaráđđi dohkkehii odne prinsihppamearrádusaSuoma luonddu máŋggahápmásašvuođa ja suvdilis anu strategiijan 2012-2020 (biodiversiteahttastrategiija).
Strategiija stivre biodiversiteahttasoahpamuša (bd-soahpamuš) ja bd-soahpamuša oassebeallečoakkámiid mearrádusaid olláhuhttima, ministeriijaid ja eará eiseválddiid barggu ja resurssaid juohkima.
Strategiija doallá sisttis hui mearkkašahtti ja dehálaš mearrádusaid Suoma sápmelaččaide.
Suopma dagai mealgat lávkki ovddos sámi árbevirolaš dieđu suoji buorideamis.
Strategiija guovddášulbmiliin lea šihttojuvvon ráđđehusšiehtadallamiin.
Ráđđehusprográmmii čállojuvvui sámedikki evttohusa mielde, ahte sámi kultuvrralaš vuohki ja árbevierru geavahit luonddu dorvvastuvvo bd-strategiija olláhuhttimis.
Bd-strategiija lea ođasnuhtton sulaid guokte jagi bd-bargojoavkku jođiheami mielde; gulan maid ieš dan bargojovkui.
Strategiija lea hábmejuvvon measta juohke čoakkámis maŋimus jagi áigge. Bargu lea leamaš rohkka olu.
Sámediggi lea addán strategiijas moaddenai cealkámuša ja leat ráđđádallan strategiija linnjemiin sierraráđđádallamiin sierra ministeriijaid gaskka.
Strategiija lea válmmaštallon maid riikkasis artihkal 8j-áššedovdibargojoavkkus.
Datnai almmustuhttojuvvo farggabáliid.
Dilli lea gehppon go strategiija lea viimmat gárvánan ja bidjen dasa ieš persovnnalaččat hui olu návccaid sihke bargo- ja luomosáigge.
Strategiija lea sámediggái hui dehálaš ja lea okta oba válgaáigodaga váldoulbmilin.
Sáhttá dadjat, ahte lean hui duhtavaš strategiijai.
Sámedikki okta njunusulbmiliin lea sisriikkalaš bd-soahpamuša 8(j)-bargojoavkku loahpparaportta doaibmabidjoevttohusaid ja ávžžuhusaid olláhuhttin.
Dasa lassin ulbmilin lea, ahte sámediggi oassálastá áhpasit Suoma luonddu máŋggahápmásašvuođa ja suvdilis anu strategiija ja bargoprográmma 2012-2020 olláhuhttimii, bearráigeahččamii ja váikkuhusaid árvvoštallamii ja ovddida sámi ulbmiliid hohpolaš olláhuhttima.
Na diet duogážis – ja manan ieš dehálepmosii dehege dasa, masa Suoma stáhta lea čatnasan.
Oba strategiija váldoulbmilin lea bissehit Suoma luonddu máŋggahápmásašvuođa geaffuma jagi 2020 rádjái.
Ulbmila joksan gáibida strategiija mielde ee. dan, ahte mearriduvvon doaimmat, mat gusket strategiija, olláhuhttojuvvojit áhpasit nu ahte gudnejahttojuvvo sámi árbevirolaš diehtu luonddu máŋggahápmásašvuođa olis.
Prinsihppamearrádusas stáhtaráđđi maid dadjá ovttačilggolaččat ja duohtaáššiid celkkedettiin, ahte Suomas artihkal 8(j) ja dan geatnegasvuođat gusket dušše sápmelaččaid.
Strategiijas lea iežas lohku, mas gieđahallojuvvo ánssolaččat álgoálbmot sápmelaččaid árbevirolaš diehtu ja dan dilli.
Dat vuođđuduvvá artihkal 8(j)-bargojoavkku loahpparaportii, man ságadoallin mus lei illu ja gudni bargat.
Stáhtaráđđi čatnasa dorvvastit sápmelaččaid dárbbuid álgoálbmogin ekosystemabálvalusain.
Ekosystemain dárkkuhuvvo dihto guovllu ealli ja heakkahis biras.
Oktasašsoahpamuša olláhuhttimis váldojuvvojit vuhtii sápmelaččaid dievasmearálaš ja beaktilis oassálastin buot dárbbatlaš dásiin oktasašsoahpamuša ja oassebeallečoakkámiid mearrádusaid mielde.
Go doibmen namuhuvvon 8(j)-bargojoavkku ságadoallin, de lean duođaid ilus, ahte máŋga jagi bargojuvvon loahpparaportta doaibmabijuid doaimmaheapmái lea stáhtaráđi dievas doarjja.
Stáhtaráđi prinsihppamearrádus lea duođaid dehálaš.
Lea earenoamáš dehálaš dáláš unnánaš resurssaid áigge, ahte stáhtaráđđi cealká strategiija sámi ulbmiliid gáibidit geavadis lassiresurssaid.
Stáhtaráđi prinsihppamearrádus dárkkuha dan, ahte buot dáid lágaid ođasnuhttinfidnuin galget árvvoštallojuvvot váikkuhusat sámiid árbevirolaš dieđu suodjaleapmái ja Suoma riikkaidgaskasaš geatnegasvuođaide suodjalit sámiid árbevirolaš dieđu.
Dán ráđđehusbaji áigge ođasnuhttojuvvo maid Meahcceráđđehusa hálddašanmálle ja soaitá maid birashálddahus – ja stáhtaráđi linnjen gáibida maid dan, ahte maid dáin ođasnuhttinfidnuin galget árvvoštallojuvvot váikkuhusat sámiid árbevirolaš dihtui ja dan suodjaleapmái.
Buot mearkkašahttimus ja guhkkelepmosii olli mearrádus strategiijas dáidá leat dat, ahte stáhtaráđđi čatnasa ealáskahttit sámiid árbevirolaš dieđu.
Našuvnnalaš artihkal 8(j)-bargojoavku lea loahpparaporttastis dadjan, ahte árbevirolaš dieđu seailun gáibida konkrehtalaš ealáskahttinfidnuid - ja daidda lea dál stáhtaráđi doarjja.
Strategiija olláhuvvan gáibida sámedikkis nanu bargobidjosa – dehege bargonoađi boahttevaš jagiide – ja oba mihá olu.
Strategiija olláhuvvan bearráigehččojuvvo boahtteáiggenai bd-bargojoavkkus, man lahttun joatkkán.
Ovddit, jagi 2007 almmustuhtton bd-strategiija livččii galgan leat álgoálggus vuoimmis gitta jagi 2016 rádjái, muhto biodiversiteahttaoassebeallečoakkáma mearrádusat gáibide strategiija ođasnuhttima.
Dan strategiijas lei iešalddes dušše okta máinnašupmi, mii guoskkai sápmelaččaid.
Strategiijas daddjojuvvui duššebeare, ahte lea earenoamáš dehálaš olláhuhttit biodiversiteahttasoahpamuša álgoálbmotgeatnegasvuođaid.
Sáhttá gal buriiguin ákkáiguin dadjat, ahte ođđa strategiija lea duođaid mearkkašahtti ovdánanlávki.
Loahpas sávan ain buriid juovllaid ja biodiversiteahttarikkis ođđa jagi buot mu blogga lohkkiide ja giittosat nohkavaš jagis !
Dáiguin dovdduiguin vuolggán ilolažžan juovlalupmui.
Máhcan nohkavaš jagi áššiide vel ođđa jagi sulaid.
Go ieš jorgalus lea bargojuvvon, de álgit guoskadit rávvagiid sihke Suoma lágaide ja heivehit daid Suoma sámiid ruovttuguvlui ja dan diliide.
Bargojoavku gulai Sámi Duodji-searvvi sámi giehtaduoji árbevirolaš dieđus.
Lean hui ilus, go searvvi ságadoalli, nuortalaš-, anáraš- ja davvisámegiel giehtaduoji meaštárat bohte 8(j)-bargojoavkku čoakkámii muitalit sámi duoji dárbbuin.
Bargojoavku oaččui earenoamáš buori dieđu sámi giehtaduojis ja jáhkán, ahte Sámi Duodji-searvvi gullan rabai bargojoavkku máŋgga ovddasteaddji čalmmiid sámi giehtaduoji mearkkašumis ja gaskavuođas luonddu resurssaide.
Áiggon ovddidit sámi duodjáriid dárbbuid ja váldit dan maid vuhtii sámedikki barggus.
Dán vahku Suopma lea guođđán goalmmát raporttas álbmotlaš rápmaoktasašsoahpamuša ollašuhttimis, mii guoská veahádagaid suodjaleami.
Sámediggi lea addán viiddes cealkámuša soahpamuša bearráigeahččokomitea ávžžuhusain (cealkámušat 2009-gaskabláđi vuolde, addojun 21.8.2009).
Dađi bahábut sámedikki cealkámuš ii leat jur váldojun vuhtii ja Suoma stáhta addin raporta doallá sisttis eatnat vearru dieđuid ja boasttodulkomiid.
Sámediggi galgá reageret raportii ja unnimusat sáddet iežas originála cealkámuša soahpamuša olláhuhtti bearráigeahččokomiteai.
Suopma lea raportastis ilmmuhan, ahte dat livččii álggáhan ráđđádallamiid sámedikkiin eananvuoigatvuođaid čoavdima várás.
Livččii dieđusge buorre, ahte raportta cealkkus livččii duohta, muhto dađi bahábut Suoma stáhta ii leat álggahan sámedikkiin mangelágán ráđđádallamiid eananvuoigatvuohtagažaldaga čoavdima várás.
Sierralágán ráđđádallamat leat čađahuvvon riikka ráđđehusa siste juo badjel jagi, muhto namuhuvvon ráđđádallamiid bohtosat leat báhcán duššin ja eakti hálu buoridit sámiid vuoigatvuođaid riikka ráđđehusas ii gal sáhte obanassiige vuohttit.
Suopma cealká maid raportastis, ahte sámegiel aviisadoaimma boahtin Supmii livččii sámegielagiid áŋgirvuođa duohken.
Ná gal ii leat, muhto dálá aviissaid doarjjaortnet eastá sámegielalaš aviissaid vuođđudeami.
Raporta maid sivaha sámedikki das, ahte dat ii leat bastán ráhkadit ámmát- ja rávesolbmuid skuvlemii heivvolaš oahppamateriála.
Dát sivaheapmi lea duođaid imašlaš vuhtii válddedettiin sámedikki resursadási, golmma sámegiela dárbbuid ja vuođđooahpahusa dárbbu.
Sámediggi lea jeavddalaččat gáibidan lassiresurssaid oahppamateriála buvttadussii, muhto resurssat eai leat lassánan.
Lea hui ártet, ahte raporta ii leat namuhan man olu duohtavuođas Suopma resursere sámegielalaš oahppamateriála ja mii lea resurssaid duođalaš dárbbuid.
Oba raportta vuolggačuokkis lea boastto vuođu nalde juo dan hárrái man olu sápmelaččat leat mii lea sámegielalaš olbmuid mearri, vaikko sámediggi lea geahččalan addit áššis rievttes gova iežas cealkámušas.
Morašlaš Suoma raporttas lea dat, ahte vel dálá áiggenai Suopma addá baosttodieđuid riikkaidgaskasaš bearráigeahččoorgánaide iige váldde eakti vuogi mielde vuhtii soahpamuša bearráigeahččoorgánaid ávžžuhusaid.
Lea dušši ratifiseret riikkaidgaskasaš soahpamušaid, jos dat eai eakti vuogi mielde olláhuhttojuvvo.
Bearjadaga dollojuvvui maid sámedikki stivrra čoakkán, maŋimus aitosaš čoakkán ovdal 11.3. dievasčoakkáma Heahtás.
Áššelistu lei nu dievva, ahte joatkit čoakkáma telefončoakkámiin 25.2.
Háhppeheimmet gieđahallat hohpolaš áššit, mat evttohuvvojit dievasčoakkámii, ee. dán jagi bušeahttaevttohusa, evttohusa nuoraidorgána vuođđudeami várás sihke čilgehusa jagi 2008 kulturmearreruđaid geavahusas.
Deaivvadan meahcceráđđehusa oaivehoavdda Jyrki Kangasa ja lean riikkabeivviid birasválljagotti gullandilálašvuođas Bállás-Ylläsduoddara álbmotmeahccelága rievdadeamis.
Näkkela bálgesa boazodoalus lea dáhpáhuvvan fuolastuhtti gárganeapmi sámiid boazodoalu suoji ja boahtteáigge hárrái.
Sámiid boazodoalu suddjejit ee. Suoma vuođđoláhka, nd..
KP-soahpamuš ja olmmošvuoigatvuohtakomitea mearrádusat KP-soahpamuša olis.
Vaikko Suoma čadni riikkaidgaskasaš olmmošriektelágaid mielde váldoálbmoga ekonomalaš ovddut eai oaččo uhkidit sámiid boazodoalu, de dál namuhuvvon ovddut uhkidišgohtet juo sámiid boazodoalu Näkkela bálgesis.
Boazosápmelaččat guođohit bohccuideaset árbevirolaš boazobargomálleset ja guohtoneatnamiid molsašuddanvuogádagaset mielde bálgesa davviosiin ja dán viidodaga guohtoneatnamat leat rivgasat ja buori ortnegis maiddái stáhta dutkanlágáidusaid mielde.
Go láddelaš boazodoallit leat skievttidan guohtomeatnamiiddiset guorbbasin, de dál sii sirdet bohccuideaset sámiid guohtoneatnamiidda, juobe váriid rádjái, ja billistit sápmelaččaid guohtumiid, guđohagaid ja sin guohtuneatnamiid molsašuddanvuogádaga.
Jos ášši ii divvahuva bálgesa iežas bargama bakte, de maid sámediggi ferte seahkanit áššái.
Vuottesjávrres 21.2.2010 Juvvá Lemet
Čoakkándearvvuođagat Helssegis Gilbbesjávri 2020-fidnu stivrenjoaavkku čoakkán lei guovvámánu álgogeahčen.
Sámediggi evttohii, ahte fidnui váldojuvvo lassiáigi geassemánu rádjái.
Stivrenjoavku lei dás ovttamielalaš.
Suohkan válmmaštallá cealkámušaid ja stivrenjoavkku máhcahagaid vuođul ođđa evttohusa gárgehanplánan ja vuordit stuora beroštumiin maid rievdadusaid suohkan dahká plánii.
Čujuhus lea: (http://www.kilpisjarvi2020.com /).
Sierra ministeriijaid čielggadeamit boahtteáigge várás ráđđehusráđđádallamiidda leat válmmašnuvvan.
Sámediggi lea addán oainnuidis ráđđehusprográmma válmmaštallama várás ja muhtin sámedikki ovddan áššit leat váldojuvvon ministeriijaid čielggademiide.
Muhto dađi bahábut eai doarvái.
Doaivvu mielde ulbmil čállojuvvo ráđđehusprográmmii almmá mangelágán heajudemiid haga.
Sámegiela oasis vuoigatvuohtaministeriija čatnasa sámi giellaealáskahttinprográmma doaibmabijuid olláhuhttimii sihke sihkkarastit dárbbatlaš giellaskuvlejumi ja riikkavuložiid rievtti oažžut bálvalusaid iežaset gillii.
Oahpahus- ja kulturministeriija čatnasa ovddidit ja doarjut sámegielaid ja sámi kultuvrra sajádaga doarjjaráhkadusaid ovddidemiin.
Ulbmil lea dehálaš, sámi kultuvra ja sámi dáiddárat dárbbahit lasi doarjaga.
Eanan- ja meahccedoalloministeriija geahčastat boahtteáigge várás lei morašlaš lohkat.
Sápmelaččain dehe sámi boazodoalus ii daddjojuvvo čielggadeamis sátnige.
Boazologu vuolideapmi lea čielggadeamis ovdan, seamma ládje maid teknihkalaš vugiid gárgeheapmi boazologuid bearráigehččui.
Boazodolliid dinesdási loktemis ii daddjojuvvo sátnige – dego ii boazodoallolága ja boazodoalu doarjjaortnega gárgeheamisge.
Ovddetvahku ledjen Helssegis kultuvra ja suvdilis garganeapmi – semináras hubmin.
Mu sáhka lea čujuhusas: (www.samediggi.fi/puheet).
Oassálasten maid árktalaš ráđđádallangotti giđa vuosttaš čoakkámii.
Ráđđádallangotti bargun lea Suoma árktalaš politihka válmmaštallan.
Politihka válmmaštallan ii leat vel álgán.
Evttohin váldojuvvot árvvoštallama vuollásažžan, ahte álgoálbmotáššit válmmaštalalii iežas prográmmaáššegirjebargojoavku, vai álgoálbmotáššit váldojuvvojit vuhtii horisontálalaččat.
Doaibmaplána gávdno birasministeriija ruovttusiidduin ja sámedikki cealkámuš čujuhusas: (www.samediggi.fi/lausunnot).
Doaibmaplána lea ráhkaduvvon uhkivuloš luonddutiippaid dili buorideami várás.
Doaibmaplána doallá sisttis buriid evttohusaid sámi kultuvrra ja sámi boazodoalu vuhtii váldima várás eanangeavaheami stivremis ja lágain.
Doaibmaplánas lea evttohuvvon, ahte eanan- ja meahccedoalloministeriija álgá válmmaštallat boazodoalu doarjjaortnega gárgeheami.
Sámedikki oainnu mielde sámi boazodoalu doarjja- ja hálddašanortnet galgá válmmaštallojuvvot biodiversiteahttasoahpamuša artihkkaliid 8(j):a ja 10(c):a sihke Suoma riikkaidgaskasaš geatnegasvuođaid mielde iežas bargojoavkkus, iige virgeolmmošbargojoavkkus, man jođiha eanan- ja meahccedoalloministeriija.
Sámediggi evttoha birasministeriijai, ahte dan ovddasteaddjit boađále buktit ovdan LuTU-doaibmaplána čuovvovaš sámedikki ja sámi ruovttuguovllu bálgesiid oktasaščoakkámii ja seammas sáhtálii suokkardallat doaibmaplána olláhuhttima daid evttohusaid vuođul, mat gusket sámiid ruovttuguovllu.
Mannan vahkku lea gollan eanas áigge Helssegis sierralágán čoakkámiin ja seminárain.
Disdaga oassálasten áššedovdiseminárii immateriála kulturárbbi suodjalansoahpamuša ratifiserenvejolašvuođain Suomas.
Soahpamušdeaksta gávdno eŋgelasgillii čujuhusas: (www.).
Soahpamuš suodjala ee. sámiid árbevirolaš dieđu, duodjámáhtu, sámi árbevirolaš musihka ja soahpamuš lea sápmelaččaide hui dehálaš.
Sámediggi lea dahkan álgaga soahpamuša ratifiserema várás oahpahus- ja kulturministeriijai.
Áššedovdiseminára lea lágiduvvon sámedikki álgaga vuođul.
Norga ja Ruoŧŧa leaba ratifiseren immateriála kulturárbbi suodjalansoahpamuša.
Áššedovdiseminára lei ovttamielalaš das, ahte soahpamuš galggalii ratifiserejuvvot.
Oahpahus- ja kulturministeriija álggaha ratifiserenproseassa válmmaštallama ja lea jáhkehahtti, ahte ášši dolvojuvvo ráđđehusa gieđahallamii geasset.
Soahpamuša ratifiseren álkida maid davviriikkalaš sámi soahpamuša joatkkaráđáđdallamiid, daningo soahpamuš doallá sisttis iešvugiid immateriála kulturárbbi suodjalansoahpamušas.
Maiddái álgoálbmotjulggaštusa olláhuhttin šattalii álkibun, daningo julggaštusa artihkal 31 doallá sisttis seammalágán geatnegasvuođaid go immateriála kulturárbbi suodjalansoahpamuš.
Immateriála kulturárbbi suodjalansoahpamuša ratifiseren gáibida dasa lassin doaibmaplána ráhkadeami ja diehttelas resursserema.
Duorastaga dollen sámedikki sáhkavuoru Meahcceráđđehusa láhkaođastusa álggahansemináras.
Meahcceráđđehusa hálddahusmálle lea válmmaštallojuvvon dál sulaid guokte jagi.
Stáhtaráđđi ja ministeriijat dulkojit, ahte fitnodatekonomiijamálle lea EU-rievtti vuostá. Ođasnuhttindárbu boahtá das.
Mu sáhka gávdno sámedikki ruovttusiidduin.
Bukten ságastan ovdan daid riikkaidgaskasaš ja álbmotlaš geatnegasvuođaid, mat galggale váldojuvvot vuhtii Meahcceráđđehusa hálddahusođastusas.
Sámedikki ruovttusiidduin gávdno ON:a álgoálbmotjulggaštusa jorgalus suomagillii (www.samediggi.fi).
Olgoáššiidministeriija ii leat vel jorgalahttán julggaštusa sámegillii.
Álgovahkku lean Romssas árktalaš parlamentarihkkáriid bissovaš komitea čoakkámis ja nuppi davvi dimenšuvnna parlamentálaš forumas.
Árktalaš parlamentárihkkariid čoakkánságat Dearvvuođagat Washingtonis.
Oassálasten dáppe árktalaš parlamentárihkkariid (SCPAR) čoakkámii.
Sámi parlamentáralaš ráđđi (SPR) lea bissovaš oassálasti dán ovttasbarggus.
SPR:a ovddastus sirdásii Ruoŧa sámedikkis Suoma sámediggái diibmá.
Dán čoakkámii oassálaste buot árktalaš riikkaid ovddasteaddjit earret Kanada, man ovddasteaddji ii beassan čoakkámii riikka sispolitihkalaš dili geažil.
Čoakkámis gulaimet senáhtor Lisa Murkowski geahčastaga Alaska guovllu oljo- ja gássariggodagaide ja daigun ávkkástallamis.
USA jáhkká Alaska guovllus leat viiddes dán rádjái vel gávdnameahttun oljo- ja gássariggodagat.
Murkowski mielde ođđa riggodagaid ávkin atnimis váldojuvvojit vuhtii álgoálbmogiid vuoigatvuođat ja birasgeahččanguovllut.
Sávan, ahte ná duođaid dáhpáhuvvá.
Árktalaš politihkka lea válmmaštallojuvvon Bush áigodagas ja dat lea váldon Obama hálddahusa oassin.
Árktalaš politihka nannema várás USAs lea ságastallojuvvon árkatalaš ambassadevrra barggu vuođđudeamis.
Suomashan árktalaš ambassadevra (Hannu Halinen) juo lea.
Árktalaš politihka ulbmilat leat buorit ja sávan, ahte dat olláhuhttojuvvojit.
Álgoálbmogiid vuoigatvuođat leat fal dávjá vajálduvvan ekonomalaš beroštumiid ávkkástallama dihte.
Eará riikkat, mat eai leat soahpamuša ratifiseren leat ee. Davvi-Korea ja Irak.
Máŋggat USA senáhtoriin gávnnahe dárbbašlažžan ratifiseret soahpamuša ja dán jagi mielde kongreassas álggahuvvojit ságastallamat áššis.
Čoakkán gulai kongreassa olgoáššiidválljagotti ságadoalli, senáhtor John Kerry.
Kerry muitalii, ahte árktalaš guovllu mearkkašupmi stuorru USA olgoriikkapolitihkas ja ahte lagašáiggiid kongressii buktojuvvo ođđa evttohus USA dálkkádatláhkan.
Kerry mielde ođđa dálkkádatláhkaevttohus lea dehálaš USA dorvvolašvuođa ja ekonomiija dáfus.
Kerry jáhkii, ahte evttohus dohkkehuvvo kongreassas ja son oinnii, ahte evttohusain dávistuvvo Københavnna dálkkádatčoakkáma gáibádussii USA njunušvuođas dálkkádatáššiin.
Sávan duođainge, ahte ášši ovdána kongreassas, vai Mexiko dálkkádatčoakkámis leat vejolašvuođat lihkostuvvamii.
Čuovvovaš SCPAR-čoakkán dollojuvvo Oslos geassemánus riikkaidgaskasaš polárajagi dieđakonfreanssa olis.
Konfereanssa fáddán leat árktalaš guovllu resurssaiguin ávkkástallan, ovttasbargu oahpahusas ja dutkamušas sihke jihkiid suddan.
Čoakkáma maŋŋel USA sisáššiidministtar Ken Salazar fálai árktalaš parlamentárihkkariidda beaivemállása ja gulai parlamentárihkkariid sávaldagaid USA árktalaš politihka hárrái.
Lei beroštahtti gullat USA sisáššiidministeriija bargguin, daningo dat spiehkastit mearkkašahtti ládje omd. Suoma sisáššiidministeriija bargguin.
Ministeriija bargguide gullet ee. indiánaáššit, álbmotmehciid ja luonddusuodjalanguovlluid hálddašeapmi, čáhceviidodagaid hálddašeapmi, meahci valji dikšun ja viidodagaid áhpásnuhttinatnu.
Eahkes Suoma ambassadevrras lei vuostáiváldin, man isidin lei ambassadevra Pekka Lintu.
Ambassadevrras lei jur rahppojuvvon čájáhus Kalevala-fáttas.
Árktalaš parlamentárihkkariid lassin vuostáiváldindilálašvuođas lei mielde ee. sisáššiidministtar Anne Holmlund.
Ságastallen ministariin ee. áigeguovdilis heahteguovddášođastusas, mas leat leamaš juos juo makkár ságat ja fuolat.
Ministtar muitalii, ahte heahteguovddášođastus ovttastahttá heahteguovddášguovlluid ja daid hálddahusaid.
Sámi ja Davvi-Suoma heahteguovddášbálvalusat seilot Roavenjárggas ja dušše hálddahusbálvalusat sirdásit Oului.
Soabaime ministariin, ahte čuovvovaš háve go son guossástallá Sámis moai deaivvade ja ságastalle dárkileappot ee. sámegiel bálvalusain ja eiseváldiid ovttasbarggus sámegiel bálvalusaid dorvvasteami várás.
Dán rádjái heahteguovddáš ii leat bálvalan áššehasaid sámegillii ja sávan, ahte dilli buorránivččii heahteguovddášođastusa mielde jos resurssat luovvanivčče áššehasbálvalusbargui.
Washingtonis Juvvá Lemet
Giehtaruohttasa álbmotmeahcis ja Rio julggaštusas
Ministtar hálidii oahpásnuvvat Giehtaruohttasa dillái ja Giehtaruohttasa álbmotmeahccefidnui.
Ságastalaime ministariin guovttágaskka hui liggosit maiddái eará birasministeriija doaibmasuorggi fidnuin ja sámi áššiin.
Persovnnalaččat anán evttohusa buorrin ja maiddái Giehtaruohttasa boazoolbmot leat guottihan evttohusa.
Sámedikki almmolaš linnjá mielde lean dadjan máŋgga oktavuođas ja maiddái Gilbbesjávrres, ahte álbmotmeahcit eará luonddusuodjalanguovlluid ládje leat leamaš sámi kultuvrii ja boazodollui buorrin.
Beaivemálisdeaivvadeamis Eanodaga suohkan ilmmuhii vuostálastit álbmotmeahccefidnu ja logai hálidit kompensašuvnna suodjalanguovlluin suohkanii.
Álbmotmeahcit leat stáhta hálddašan eatnamiin ja dárbbu mielde stáhta oastá ovttaskas olbmuin ja suohkaniin eatnama álbmotmeahci várás.
Suohkaniin ii leat mihkkege vejolašvuođaid oažžut eará buhtadusa.
Álbmotmeahcit vuođđuduvvojit, vai sáhttit seailluhit luondduárvvuid maid boahtte buolvvaide guhkesáigge plánain iige jurddahallat dušše dán buolvva oanehisáigge dárbbuid.
Áššis galgá geahčadit viiddit álbmotlaš beroštumi, go dušše Eanodaga suohkana oainnu.
Guovllu luonddu-, duovdda- ja kulturárvvuid vuođul Giehtaruohttasii heivelii hui bures álbmotmeahcci.
Mannen bargo- ja ealáhusministeriijas sámediggelága 9. §:a ráđđádallamiin ráhkadusruhtarádjoprográmmas ja guovlluidgárgeheami láhkaásaheami ođasteamis.
Ovdanbukten ráhkadusruhtarádjoprográmmii ja láhkii ulbmilin sámi kultuvrra gárgeheami.
Dilálašvuođa vuođul ráhkaduvvon muittuhančálus gávdno sámedikki ruovttusiidduin.
Mus lei illu guossástallat guovttenai háve Nuuksio álbmotmeahci luondduguovddáš Haltias.
Vuohččan ledjen doppe rahpanávvudemiin ja maŋŋelaš sámedikki ja Sámi Duoji sáttagottis ráđđádallame sámi dujiid vuovdimis luondduguovddážis.
Mannan vahku sámedikki ovddasteaddjit deaivvade eanan- ja meahccedoalloministtar Jari Koskisa ja olgoministtar Erkki Tuomioja.
Deaivvadeami fáddán ledje ILO 169-soahpamuša ratifiseren ja ráđđehusprográmma sámi girjemiid olláhuvvan.
Rio julggaštus gieđahallá suvdilis gárganeami ovddideami, maid oassin leat maid álgoálbmogiid rievttit.
Julggaštus deattuha, ahte suvdilis gárganeami ovddideami olláhuhttin gáibida álgoálbmogiid aktiivvalaš oassálastima dan ovddideami várás buot dásiin.
Rio julggaštus gáibida stáhtaid doarjut álgoálbmogiid identiteahta, kultuvrra, kulturárbbi, árbevirolaš dieđu ja vieruid.
Julggaštus deattuha dárbbu duvdit álgoálbmogiid suvdilis gárganeami miel ealáhushámiid.
Álgoálbmogiidda suvdilis gárganeapmi leanai olmmošriektegažaldat.
Suomas lea goitge alddisge olu bargamuš Rio ulbmiliid joksama várás.
Sierra ministeriijaid ja hálddašansurggiid čatnaseapmi suvdilis gárganeami ovddideapmái lea hui sierradásat.
Suvdilis gárganeapmi ii leat dušše birasministeriija ášši, muhto buot ministeriijaid.
Earenoamáš ruossalas suvdilis gárganeami ovddideapmi orru dál, go oba Davvi-Suopma Sámi ráje ovddiduvvo ruvkeindustriija njunušguovlun.
Suomas leat ovdal ráhkaduvvon suvdilis gárganeami koordinerema várás strategiija viiddesvuđot doaibmagotti jođihemiin, masa munnai gulan.
Suomas ii ráhkaduvvo šat stŧrategiija, muhto dál ráhkadišgohtet suvdilis gárganeami servodatsoahpamuša.
Ovddit geavat, mas sápmelaččain lei iežas sierra suvdilis gárganeami prográmma, ii doaibman.
Prográmmaid dehe soahpamušaid ráhkadeapmi, mat eai dahkkojuvvo duohtan, ii leat suvdilis gárganeami mielde.
Sámi kultuvrra seailun suvdilis gárganeami vugiin boahtte buolvvaide gáibida dan, ahte sápmelaččat ožžot ieža eakti vuogi mielde gárgehit ja dorvvastit iežaset ruovttuguovllu luondduriggodagaid suvdilis anu kultuvrralaš vieruid mielde.
Vai sámi suvdilis gárganeapmi sáhttá olláhuvvat, de ILO 169-soahpamuš galgá ratifiserejuvvot.
Suvdilis gárganeamis lea earutkeahtes guoskkahansadji luonddu máŋggahápmásašvuođa seailumii ja biodiversiteahttasoahpamuššii.
Stáhtaráđi dohkkehan prinsihppamearrádus biodiversiteahttastrategiijas ja dan duvdi doaibmaprográmma addiba buori vuođu válmmaštallat álbmotlaš servodatsoahpamuša.
Mu mielas buoremus vuohki ovdánit áššis livččii ráhkadit ON:a álgoálbmotjulggaštusa ja Rio julggaštusa mielde čadni servodatsoahpamuš sámedikki ja Suoma stáhta gaskkas sámiid suvdilis gárganeami ovddideami várás ja sámi kultuvrra dorvvasteami várás.
Vuođđoláhkaválljagoddi lea addán sierramielat cealkámušas suohkanráhkadusođastusas.
Cealkámuš lei beahttašupmi ja čielgasit politihkalaš kompromissa.
Ledjen vuordán, ahte láhkaođastus livččii gáibidan vuođđolága ásahanortnega.
Válljagoddi gáibida, ahte suohkaniin galgá leat unnimusat jahkebeale jurddahanáigi dahkat ovttastuvvančilgehusaid ja mearrádusaid dan maŋŋel go sosiála- ja dearvvašvuohtafuolahusa bálvalanráhkadusođastusláhka lea dohkkehuvvon riikkabeivviin.
Láhka ii dárbbahuvvo ásahuvvot vuođđolága ásahanortnegis, muhto válljagoddi ii lean áššis ovttamielalaš.
Válljagoddi evttoha, ahte láhka dievasmahttojuvvo nu ahte suohkanlaš iešstivren lea ain báikkalašhálddahus.
Vuođđoláhkaválljagoddi lea behtton ođasnuhttima válmmaštallamii ja olláhuvvamii.
Earenoamáš dehálaš riikkabeivviid ja vuođđoláhkaválljagotti dáfus livččii daid áššálaš čatnaseami dihte leamaš oažžut gieđahallat sosiála- ja dearvvašvuohtafuolahusa ortnema láhkaevttohusa.
Dasa lassin válljagoddi deattuha ain sámedikkis addojun lága 9. §:s mearriduvvon ráđđádallangeatnegasvuođa mearkkašumi suohkanráhkadusođastusa olláhuhttima válmmaštaladettiin.
Suohkanráhkadusláhka sáhttá nappo ásahuvvot, muhto stuorimus áššit mearriduvvojit sosiála- ja dearvvašvuohtalága ođastusas.
Suohkanráhkaduslága lassin bárisin lea válmmaštallojuvvome suohkanlága ođasnuhttin.
Mannen dán vahku álggus Helssegis biodiversiteahttabargojoavkku čoakkámis.
Čoakkáma áššelisttu nalde ledje birrasii vahátlaš doarjagat, Suoma eananraportta válmmaštallan biodiversiteahttasoahpamuša ollašuhttimis Suomas ja Suoma ealánšlájaid dilli.
Ruhtaministeriija lea dahkan árvvoštallama Suoma birrasii čuozihuvvon doarjagiin, daid ávkkálašvuođa ja vahátlašvuođa.
Ruhtaministeriija árvvoštallama mielde geavadis buot doarjagat, mat stuorrudit fitnodatekonomalaš bohtosa, leat vahátlaččat birrasii ja buot doarjagiin birasperspektiiva lea hui asehaš.
Dát lea hui miellagiddevaš árvvoštallan, mii gal gáibida joatkkaárvvoštallama ja vuhtii váldima láhkaásaheami gárganeamis ja hálddahusas.
Giđa maŋimus sámedikki čoakkán dollojuvvui gaskavahkko Anáris.
Das muitalan čuovvovaš bloggastan.
Spesiálaraporterejeaddji Anaya guossástallan Ovddit blogga čállimis lea juo guhkes áigi – mun šállošan dan.
Maŋimus guokte vahku leat leamaš sámedikki bargiide ja luohttámušolbmuide hui hohpolaččat.
Sámi parlamentáralaš ráđi čoakkáma válmmaštallan ja sámedikki ovdanbuktojumiid válmmaštallan earenoamáš ráporterejeaddji Anaya galledeami várás leat barggahan hui olu.
Dát čoakkámat leat dollojuvvon Roavenjárggas.
Dán vuoru mis lea bušeterejuvvon SPR:a bargui 15 000 euro nu ahte beare stuora bidjosiiguin eat sáhte jođiheami dikšut.
Jáhkán goitge, ahte dat mii Suoma sámedikkis váilu resurssain, nu dan mii sáhttit buhttet áššedovdamušain.
Mii galgat fal vuoruhit bargomet ja vuojulduvvat váimmosbargguide, vai sáhttit atnit áššegieđahallanresurssaideamet maid SPR:a barggus.
Mannan vahku gaskavahku parlamentáralaš ráđi čoakkán manai hui liekkus ja buori vuoiŋŋas.
Dohkkeheimmet guokte hui dehálaš áššegirjji, maid válmmaštallamis Suoma sámedikkis lei hui stuora rolla.
SPR:a čoakkán dohkkehii julggaštusa davviriikkalaš sámi soahpamušas.
Anán ieš hui dehálaš áššin dan, ahte julggaštusas váldojuvvoje vuhtii maiddái Ruošša sápmelaččaid dárbbut.
Julggaštus gávdno sámedikki ruovttusiidduin.
Dasa lassin dohkkeheimmet sámi parlamentáralaš ráđi dálkkádatpolitihkalaš strategiija, mii viiddiduvvo dán jagi mielde dálkkádatpolitihkalaš prográmman.
Strategiija gávdno sámedikki ruovttusiidduin.
Strategiija lea ráhkaduvvon davvisámegillii ja dat lea jorgaluvvon suoma-, eŋgelas- ja ruoššagillii.
Ruoŧagiel veršuvdna lea vel jorgalahttojuvvome.
Suoma sámediggi jorgala strategiija dasa lassin anáraš- ja nuortalašgillii.
Strategiija áigái oažžun lei munnje persovnnalaččat hui dehálaš ja lean dan duohtan dahkamis hui duhtavaš.
Strategiija šaddá adnojuvvot viššalit ja áiggon váldit dan vuhtii buot virggálaš oktavuođain, vai sápmelaččaid dáhttu váldojuvvo vuhtii dálkkádatpolitihkalaš barggus.
Čuovvovaš beaivve, duorastaga, lei buohkaide rabas SPR:a, Suoma, Ruoŧa ja Norgga stáhtaid ovddasteddjiid ja spesiálaraporterejeaddji oktasaš konfereansa, mas gieđahallojuvvoje sámiid iešmearridanrievtti olláhuvvan, sápmelaččaid eanan- ja čáhcevuoigatvuođat, sámegiela dilli earenoamážit mánáid ja nuoraid sajádaga olis sihke ON:a vuollásaš olmmošvuoigatvuohtasoahpamušaid ollašuhttima raporteren.
Earenoamášraporterejeaddji guossástalai ovddit beaivve sierra Roavenjárggas sámegiel mánáid beaivedikšunbáikkis, Árktalaš guovddážis ja meahcceráđđehusas.
Jođihin ráđi ságadoallin čoakkáma ja dollen Suoma sámedikki sáhkavuoru iešmearridanrievtti olláhuvvamis ja mearreáiggeraporteremis.
Sámedikki ruovttusiidduin leat dieđáhusat seminára sáhkavuoruin ja válmmaštallojuvvon sáhkavuorut gávdnojit ollislažžan neahtas.
Spesiálareporterejeaddji anii galledeami hui mávssolažžan ja deattuhii dan dehálašvuođa, ahte sápmelaččat ja stáhtat sáhttet ságastallat rahpasit buncaraggáin ja ahte leat juo váldon lávkkážat sámiid riektedili buorideami várás.
Spesiálaraporterejeaddji deattuhii maid ON:a álgoálbmotjulggaštusa mearkkašumi ja dárbbu olláhuhttit dan stáhtaid barggus.
Spesiálaraporterejeaddji ráhkada galledeami vuođul raportta sápmelaččaid riektedilis.
Raporta gárvána jagi siste ja dat boahtá sisttisdoallat mearkkašumiid ja doaibmabidjoevttohusaid, maid stáhtain lea vejolaš kommenteret ovdal raportta luobaheami.
Raporta luobahuvvo ON:a olmmošvuoigatvuohtaráđđái dan gárváneami mielde.
Dát lea vuosttaš geardi go spesiálaraporterejeaddji raportere álbmoga dilis, ovdal guorahallančuozáhahkan lea leamaš ovtta stáhta rájiid siskkobealde ášši / ássit álgoálbmogat.
SPR ja sámedikkit vurdet hui stuora beroštumiin spesiálaraporterejeaddji raportta.
Ovddit have Anaya raporterenmátki lei Ruoššas.
Raporta Ruošša dilis, mii beroštahttá maid min sápmelaččaid, luobahuvvo čakčat olmmošriekteráđđái.
Dat lei dieđusge hui váidalahtti, daningo hárve bohtet dilálašvuođat, mas sáhttá gullat olu sierra sámi servviid oktanaga ja dákkár vuorrováikkuhus lea hui dehálaš.
SPR:a čoakkámis iežan doallan giittussáhka gávdno sámedikki ruovttusiidduin ságat gaskabláđi vuolde dego dollojun ságat spesiálaraporterejeaddji Anaya dilálašvuođasnai.
SPR:a dohkkehan mearrádusat gávdnojit dokumeanttat-máhpas Sámi parlamentáralaš ráđđi-fálu vuolde.
Dan vuollekategoriija (SPR:a konfereansa 15.4.2010) leat čohkkejuvvon Suoma sámedikki buot ovdanbuktojumit spesiálaraporterejeaddji Anaŧai.
Eanas dokumeanttain leat sihke suoma- ja eŋgelasgillii ja maŋŋel maid sámegillii.
Dát vahkku ii leat veahášge geahppaseabbo.
Bukten dilálašvuhtii sámedikki dearvvuođagaid.
Sáhka gávdno sámedikki ruovttusiidduin.
Disdaga lei árktalaš ráđđádallangotti vuosttaš čoakkán Helssegis. Čohkkán ráđđádallangottis sámedikki ovddasteaddjin.
Ráđđádallangotti ságadoalli stáhtačálli Risto Volasa sávaldaga mielde lean válmmaštallan muittuhančállaga, mii govve sámedikki oaidninvugiid Suoma árktalaš politihkkii.
Gaskavahkko sámediggi lei ovddastuvvon birasministeriija semináras, mii gieđahalai luonddutiippaid uhkivulošárvvoštallama doaibmabidjoevttohusaid.
Seminára lei hui dehálaš, daningo doaibmabidjoevttohusain gieđahallojuvvojit earenoamážit áššit, mat gusket sámi boažodoalu stivrema ja hálddašea, i. Odne mus lei čoakkán oahpahusministeriijas ja dat laktásii sámi árbevirolaš dihtui.
Giđđadearvvuođaiguin Helssegis 22.04.2010 Juvvá Lemet
Buorre lea dat, ahte áššis muitaluvvo, daningo bargojoavkku bargu lea leamaš oalle suollemaš.
Ođđasa vuođul mun aŋkke lean hui fuolas bargojoavkku bargan barggus – lihkus dás lea jearaldat bargojoavkku bargo, ja Davvi- ja Nuorta-Suoma boahtteáigi ii leat albma duođas dán bargojoavkku mearrideamis.
Mannan ráđđehusbajis ásahuvvui ng. Lappi-bargojoavku ja dán válgabaji dan viidát Nuorta- ja Davvi-Suopma bargojoavku.
Lappi-bargojoavkku evttohusat báhce geavadis olláhuvakeahttá ja oaidnit leaš mot Nuorta- ja Davvi-Suopma bargojoavkku evttohusaide geavvá.
Namuhuvvon bargojoavkku lea ásahan bargo- ja ealáhusministeriija ja dat ii dohkkehan sámedikki ovddasteaddji mielde bargojovkui, vaikko sámediggi gáibidii Kataisa ráđđehusprográmma vuođul, ahte sámedikkis galgá leat ovddastus bargojoavkkus.
Ministeriija manai sámedikki gáibádusa meaddel, muhto lohpidii, ahte sámedikki gullet bargojoavkku barggus.
Lohpádus orru báhcime duššin.
Sámedikki eai leat gullan bargojoavkku barggu áigge ja Lapinradio mielde bargojoavkku bargá gárvána mánu siste.
Bargojoavkkus davviguovllu ovddastit turismaindustriija, industriija, Lappi lihtu ja Lappi universiteahta ovddasteaddjit.
Birasgáhttejeaddjit, boazodoalu ovddasteaddjit, sámediggi dehe birassuorggi virgeolbmot eai leat dohkkehuvvon bargojovkui.
Bargojoavkku čoakkádusa válljemiin sáhttá álkit beassat háliduvvon loahppabohtosii.
Ja diŋgojuvvon loahppaboađus lea aŋkke Lapinradio dieđuid mielde boahtimenai.
Davvi-Suoma gárganeapmi orru leame bargojoavkku ságadoalli ilmmuhusa mielde Jiekŋameara ruovderáŧi, árktalaš guovllu luondduriggodagaid ja ođđa árktalaš fievrredanjohtolagaid olláhuvvama duohken.
Man ođđa ja innovatiivvalaš jurdagat !
Lappi-bargojoavkkus ja Lappi lihtu sierra áššegirjjiin leat seamma áššit ovdan ja ulbmilin.
Lea hui morašlaš, ahte Sápmi ja árktalaš guovlu gehččojuvvo velnai duššefal ekonomalaš resursaguovlun, man sáhttá rivvet oarjeriikkaid eallinvuogi doalaheami várás luondduárvvuin beroškeahttá.
Jiekŋameara ruovderáŧŧi livččii vahátlaš sámi boazodollui dego ovdamearkkat Ruoŧa bealde duođaštit.
Ruovderáŧŧi lea Ruoŧa bealde liikká stuora bohccuid sorbmi dego beađut.
Ovttaáigásaččat go ekonomalaš aktiivavuohta áigojuvvo lasihuvvot, de Suopma viggá joksat ON:a jahkeduhátulbmiliid, Rio jagi 1992 suvdilis gárganeami julggaštusa ulbmiliid ja EU:a dálkkádatulbmiliid.
Jotkkolaš huksemiin, ođasnuvakeahtes luondduriggodagaiguin ávkkástallamiin hávváiduvvi árktalaš guovllus ja ođđa ruovderáŧŧefierpmádagaid huksemiin dát ulbmilat eai olahuvvo, muhto báicca nuppe guvlui, riikkaidgaskasaš geatnegasvuođaid olláhuhttin gáidá ain guhkkelii.
Árktalaš álgoálbmogiid boahtteáigi lea sorjavaš birrasa ráinnasvuođas ja ođasnuvvi luondduriggodagaiguin suvdilis ávkkástallamis.
Árktalaš guovllu rášes ja álkit hávváiduvvi luondu ii gierdda viidát váikkuheaddji ođasnuvakeahtes luondduriggodagaid ávkin atnima iige ekonomalaš doaibmama, mii vuođđuduvvá kvartálajurddaheapmái.
Unnánaš oljorosošnai sáhttá duššadit dán hearkkes luonddu dássedeattu ja álgoálbmogiid eallima vuođu.
Mannan vahku ledjen fas bargomátkkiin.
Sámediggi ráđđádalai Roavenjárggas Meahcceráđđehusain áigeguovdilis áššiin, Gilbbesjávrre oppalašlávvaráhkadeamis, Akwé: Kona rávvagiid olláhuhttimis ja Meahcceráđđehusa servodatlaš geatnegasvuođaid olláhuhttimis.
Ledjen maid mannan vahku biodiversiteahttabargojoavkku čoakkámis Helssegis.
Áššelisttu nalde ledje ee. bd-strategiija ja – doaibmaprográmma gieđahallan, mii ii velge háhppehuvvon dohkkehuvvot loahpalaččat.
Dán maŋŋel ovdal geasseluomuid geassemánu álggus lea vel okta bd-bargojoavkku čoakkán ja sávan, ahte dalle dohkkehuvvo viimmat evttohus álbmotlaš bd-strategiijan ja – doaibmaprográmman.
Dán vahku beasa lihkus orrut ruovttuguovllus, muhto juo boahtte vahku leat fas čoakkámat Helssegis.
Oassálasttán davviriikkalaš sámi soahpamuša álbmotlaš ráđđádallangotti čoakkámii ja olmmošriektesáttagotti bargoválljagotti vuosttaš čoakkámii.
Mun válljejuvvojin sámedikki ovddasteaddjin olmmošriektesáttagoddái ja sáttagoddi válljii mu vuosttaš čoakkámistis sáttagotti bargoválljagoddái.
Sáttagotti vuosttaš čoakkámiin gieđahallojuvvo olmmošriekteguovddáža doaibmaprográmma.
Vuottesjávrres 22.05.2012 Juvvá Lemet
Bázán dál mihcamáraid geasselupmui ja bargodili mielde doalan luomu miehtá suoidnemánu, jos dat fal lea vejolaš.
Olu lea fas háhppehan dáhpáhuvvat dan rájes go lean maŋimus čállán blogga.
Ovdal mihcamáraid dollojuvvui giđa maŋimus sámedikki čoakkán.
Čoakkáma áššelisttu nalde ledje dehálaš áššit.
Sierramielat bargojoavku evttohii, ahte ruovttudárboguolástus-dearpmas galggalii luohpat ja dat boađálii juoga ládje sisa áhpásnuvvanguolástus-doahpaga vuollái.
Sámediggi anii evttohis vealtameahttumin, ahte ruovttudárboguolástus seailu iežas doaban guolástanlágas ja lágas dorvvastuvvo sápmelaččaid guolástanrivttiid seailun ja gárganeapmi.
Bargojoavku lea maid evttohan, ahte golmma davimus suohkana olbmuid luomos guolástanriekti olahuvvolii guoskat dušše olbmuid ruovttusuohkana.
Vuođđoláhkaválljagoddi lea jagi 1978 rájes linnjen, ahte luomos guolástanriekti dorvvasta oasistis sápmelaččaid vuoigatvuođa muito- ja arkiivadieđuid badjelmanni návddašeapmái.
Sámediggi aniinai vealtameahttumin, ahte sápmelaččaid buohta luomos guolástanriekti galggalii evttoheamit seailut ovddešlágánin ja olahuvvot guoskat maid Sámi bálgesa viidodaga vai sápmelaččaiguin meannuduvvo ovttaveardásaččat.
Doaibmaprográmma addá earenoamáš buori vuođu sámedikki boahttevaš bargui ja prográmma jorgaluvvo vuosttaš geardde maid anáraš-, davvisáme- ja nuortalašgillii.
Sámedikki čoakkáma váikkuhanváldi maid lasihuvvo, daningo doaibmaprográmma olláhuvvan čuvvojuvvo systemáhtalaččat sámedikki doaibmačilgehusa gieđahallama oktavuođas.
Sámedikki doaibmaprográmma lea earáhuvvan ráhkadusas dáfus ovddit prográmmain mearkkašahtti ládje.
Sámediggeáigodahkii leat biddjon 16 váldoulbmila, buot doaibmasurggiin oktasaš ulbmilat sihke sektorguovdasaš vuolleulbmilat, mat gusket earenoamážit sámedikki lávdegottiid ja ráđiid.
Válgaáigodaga váldoulbmilin dievasčoakkán mearridii ee. Jyrki Kataisa ráđđehusprográmma sámi girjemiid olláhuhttima, Ilo 169-soahpamuša ratifiserema, davviriikkalaš sámi soahpamuša ratifiserema, artihkal 8(j)-loahpparaportta doaibmabijuid olláhuhttima sihke sámegielaid ealáskahttinprográmma olláhuhttima ja bissovaš málle ráhkadeami sámegielaid ealáskahttima várás.
Doaibmaprográmma boahtá farggabáliid sámedikki ruovttusiidduide.
Dievasčoakkán dohkkehii oainnus Njellima luotta hohpolaš vuođđodivvumis johtalus- ja kommunikašuvdnaministeriijai ja riikkabeivviid guovddáš válljagottiide.
Jagi goalmmát dievasčoakkán manai bures ja čoakkánságastallan lei máŋggabeallásaš.
Muhtin áššiin dievasčoakkán šattai jienastit, muhto dat lea demokratiija lunddolaš oassi.
Sámi politihkka gal maid ii gárgan almmá máŋggabeallásaš demokráhtalaš ságastallama.
Čoakkámii oassálastii nuoraidráđi ovddasteaddji, gii oassálasttii aktiivvalaččat ságastallamii sámedikki doaibmaprográmmas ja nuoraidráđi ovddasteaddji geavahan sáhkavuorut ožžoge doarjaga čoakkámis.
Lean hui movttet go nuoraidráđđi lea aktiivvalaš.
Mannan bloggastan gieđahallen málbmaohcama ja golledoidima sámiid ruovttuguovllus.
Dát áššit leat barggahan ja barggahit lasi sámedikki, mii gal lei juo ovddalgihtii dieđus.
Ruvkeeiseváldi, dorvvolašvuohta- ja kemikálavirgelágádus, Tukes lea mieđihan golledoidinlobiid ordnekeahttá sámedikki gullama ruvkelága 38 §:a mielde.
Sámedikki stivra mearridii čoakkámisttis 7.6., ahte sámediggi váidá buot ođđa guovlluide mieđihuvvon dolledoidinlobiin, daningo Tukes ii leat gullan sámedikki ruvkelága 38 ja 50 §:id mielde.
Sámediggi mearridiinai ohcat hohpolaččat válmmaštalli ráhkadit váidalusaid ja muittuhusaid golledoidinlobiid mieđiheamis ođđa viidodagaide ja mášengolleroggama biraslobiin.
Doaivvu mielde oažžut bargi bálkáhuvvot ja álggahit barggustis juo mihcamáraid maŋŋel.
Ovddit bloggas geahčadin maid Nuorta- ja Davvi-Suopma – bargojoavkku bargobohtosiid.
Bargojoavkku raporta gávdno čujuhusas: http://www.tem.fi/itajapohjoissuomi Mannan čakčamánu rájes bargan bargojoavku lea čarvestan 6-siidosaš linnjenbáhpira ja 12-siidosaš duogášbáhpira.
Duogášmuittuhančállosii máinnašupmi sápmelaččain ii šat gávdnon.
Bargojoavku soittii seaguhit Eurohpá ja EU gaskaneaskka, Ruonaeatnanhan ii gula EU-guvlui.
Raporta muittuha hui olu ovddit Lappi-bargojoavkku loahpparaportta, muhto lea gal dan deahttásit.
Raporttas orrot issorasat gárgeheame, ovddideame, nanneme ja doarjume almmá konkretiija ja resurserema haga.
Biraslohpelága earáhuhttin gullá birasministeriija, ii heađisge bargo- ja ealáhusministeriija hálddašansuorgái.
Seamma ládje bargojoavku evttoha, ahte huksejuvvojit buorit ruovderáŧŧeoktavuođat Jiekŋamerrii.
Bargojoavkkus ii lean maid johtalus- ja kommunikašuvdnaministeriija ovddasteaddji.
Johtalus- ja kommunikašuvdnaministeriija ovddasvástádussan leat Suoma infrastruktuvrafidnut.
Deaivvadin geassemánu beallemutto sulaid Eurohpá Ráđi olmmošvuoigatvuohtakomissára Nils Muiznieksa Helssegis.
Ságastalaime suinna viidát sápmelaččaid riektesajádagas, ráđđehusprográmmas, sámi ealáhusaid suojis, sápmelaččaid gielalaš ja kultuvrralaš vuoigatvuođain sihke Ilo 169-soahpamuša ratifiseremis.
Komissára deaivvadii guossástallamis olis maid stáhtanjunnošiid ja álbmotservoša ovddasteddjiid ja son dahká maid raportta mátkkistis.
Komissára ávžžuhii dieđáhusastis Suoma ratifiseret hohpolažžan Ilo 169-soahpamuša ja čoavdit sámiid eanan- ja čáhcerivttiid sihke earáhuhttit boazodoallolága nu ahte dat dorvvasta sápmelaččaid kultuvrralaš vuogi bargat bohccuiguin.
Sámedikki lávdegottit ja ráđit válmmaštallet geasi áigge sámedikki oainnu doaibmabidjoprográmmas ja čakčat beassat viimmat addit áššis cealkámuša.
Lean sihtan lávdegottiid ja ráđiid suokkardit earenoamážit dan, mot doaibmabidjoprográmma vuođul ráhkaduvvo Jyrki Kataisa ráđđehusprográmma mield bissovaš málle sámegielaid ealáskahttima várás.
Radio guldaleaddjin lean duođaid ilus dán nammadeamis.
Jáhkán su buktit ođđa jurdagiid ja bieggabosanasaid sámi radio bargui.
Sámedikki ságadoallin in sáhte dovdat seammalágán ilu, daningo sámediggi massá áššedovdi sámiid vuoigatvuođaid bealušteaddji ja áidna sámi ruovttuguovllu olggobeal ovddasteaddji sámedikkis.
Báhcit váillahit su áššedovdamuša sámedikkis.
Sávan buohkaide mu blogga lohkkiide buriid mihcamáraid ja lotkkodahtti geasseluomu !
MINISTTARČOAKKÁN - VIIMMATNAI Davviriikkaid ng. sámiministarat ja – presideanttat čoahkkane odne guovtti jagi gaskka maŋŋel ministtarčoakkámii, mii dollojuvvui Stockholmmas.
Čoakkámis geigejuvvui dán jagi Gollegiella-bálkkašupmi, mii manai guovtti nissonolbmui, Máret Sarai ja Lajla Matsson Maggai.
Buot deháleamosin čoakkámis mearriduvvoje álggahuvvot davviriikkalaš sámi soahpamuša dohkkehanráđđádallamat.
Ulbmilin lea, ahte ráđđádallamat olláhuhttojuvvojit válmmasin viđa jagi siste.
Davviriikkalaš sámi soahpamuša joatkkaráđđádallamiid vuođđun lea jagi 2005 luobahuvvon áššedovdibargojoavkku hámus.
Dasa lassin álbmotlaš dásiin leat bargon čilgehusat soahpamušhápmosa gaskavuođas álbmotlaš lágaide.
Sámedikki dievasčoakkán dohkkehii diimmá juovlamánu cealkámušas davviriikkalaš sámi soahpamuša gaskavuođas Suoma álbmotlaš lágaide.
Cealkámuš gávdno sámedikki ruovttusiidduin cealkámušat-oasis.
Cealkámuš lea buore muddui sámedikki ovddasteddjiid vuođđooaidnu ráđđádallamiid várás.
Vuorddehahtti lea, ahte ráđđádallamiin šaddet vaddásat earenoamážiid artihkkaliin, main gieđahallojuvvojit sámi eanan- ja čáhcevuoigatvuođat sihke sámi ealáhusaid suodji.
Sámi parlamentáralaš ráđi vuolggačuokkis ráđđádallamiin lea dat, ahte áššedovdibargojoavkku bargan hámus davviriikkalaš sámi soahpamuššan olláhuvalii nu guhkás go vejolaš eaige soahpamušhápmosis sihkkojuvvole eret ollisvuođat dehe artihkkalat, mat gusket eanan- ja čáhcevuoigatvuođaid.
Davviriikkalaš sámi soahpamuš lea ollesčoavddus.
Suoma sámediggi oažžu vuoigatvuohtaministeriijas resurssaid ráđđádallandelegašuvdnii oassálastima várás, muhto juohke dáhpáhusas ráđđádallamat gáibidit dása lassin maid sámedikki áššegieđahalliin ja luohttámušolbmuin nanu bargobidjosa válmmaštaladettiin ráđđádallamiidda.
Ráđđádallansáttagottiid čoahkkáibiju málles lea digaštallojuvvon juo jahki.
Áššis lea šihttojuvvon 5.2.2010 sámedikki ja vuoigatvuohtaministeriija oktasaščoakkámis.
Suoma stáhta lea čatnasan gearggahit davviriikkalaš sámi soahpamušaid ráđđádallamiid viđa jagi siste.
Suopma ii sáhte šat doarjalit álbmotlaš ja riikkaidgaskasaš dásis dasa, ahte sápmelaččaid eanan- ja čáhcevuoigatvuođain viggojuvvo ožžojuvvot áigái álbmotlaš čoavddus.
Dego bures diehtit, bargu álbmotlaš čovdosa áigáioažžuma várás ii leat oba álggahuvvonge.
Sámi soahpamuša joatkkaráđđádallamiid álggaheapmi orru Suoma sámedikki dáfus heiveme muttagis áigái.
Álbmotlaš sámegiela ealáskahttinprográmmas sáhttá juo dan barggus ráhkkanit soahpamušhápmosa sámegiela artihkkaliid olláhuhttimii ja ovddideapmái.
Sámi parlamentáralaš ráđđi lea juo bealistis ráhkkanan davviriikkalaš sámi soahpamuša ovdáneapmái ja lea álggahan doaimmas ođasteami vuhtii válddedettiin davviriikkalaš sámi soahpamuša geatnegasvuođaid.
Dán vahku mielde lean disdaga dásseválddi presideantta lágidan presideantaforumas doallame ovdasága árktalaš politihkas, gaskavahkko ráđđádallamiin birasministeriijas ja duorastaga sámedikki stivrra čoakkámis Anáris.
Juovladearvvuođaiguin Juovllaid ovddabeal áigi lea leamaš hárvenaš hohpolaš, inge leat danin háhppehan čállit blogga ovdal go dál.
Sámedikki dievasčoakkán lea dollojun ja dat leamaš viidát ovdan ođđasiin.
Dathan soittii leat dán válgaáigodaga deháleamos čoakkán.
Imaštallen sakka go čoakkámii ledje boahtán dušše 15 áirasa 21 áirasis.
Eret báhcán áirasat leat guođđán geavakeahttá váikkuhanvejolašvuođaset ja jienasteddjiid dáfus dilli lea ahkit.
Sámedikki nuoraidráđis lea hupmanriekti sámedikki čoakkámis.
Muđuid nuoraidráđđi dovddahii, ahte sámediggeláhkabargojoavkku evttohus lea eavttuhis minimádássi, mii ii oaččo heajuduvvot.
Sámedikki cealkámuš sámediggeláhkabargojoavkku evttohusas vuođđuduvai lávdegottiid ja ráđiid válmmaštallamii.
Veikko Porsanger lei dohkkeheame bargojoavkku evttohusa sápmelašmeroštallamin ealáhus- ja vuoigatvuohtalávdegottis, muhto vuostálasttii evttohuvvon meroštallama kulturlávdegottis ja dievasčoakkámis.
Maiddái sámediggeláhkabargojoavkku lahttu Tiina Sanila-Aikio jienastii iežas dohkkehan bargojoavkku evttohusa vuostá dievasčoakkámis.
Mii sámidikki ovddasteaddjit barggaimet sakka ovttas vai bargojoavkku evttohusat ovddidivčče sápmelaččaid riektesajádaga ja olláhuhtále sámedikki válgaáigodaga ulbmiliid.
Dál maŋŋel dievasčoakkáma orru gal mu mielas nu, ahte min oktasaš bargomet ja oktasašvuoigŋamet lea manname duššás.
Bargojoavkogieđahallama áigge Sanila-Aikio ii ilmmuhan, ahte sus livččii váttis dohkkehit jearaldatvuloš bargojoavkku evttohusaid.
Lea gal duohta, ahte gii beare sámediggái válljejun áirasiin oažžu jienastit dáhtus mielde.
Dat lea demokráhtalaš vuoigatvuohta.
Sámedikki jáhkehahttivuođa ja jienasteddjiid riektedorvvu dáfus spiehkkun ii leat vuoiggalaš.
Sámedikki ovddasteaddjit sámediggeláhkabargojoavkkus ledje buohkat ovttaoaivilis das, ahte bargojoavkku evttohus lei kompromissa.
Dán kompromissa sáhttá bidjat vára vuollái sámedikki bargojoavkoovddasteaddji eretgeassádeapmi bargojoavkku evttohusain.
Sámedikki čoakkán ságastalai duššebeare bargojoavkku evttohusain ja álgagiin, mat laktáse válggaide.
Válgavuogádaga evttohusat váikkuhitnai ovddasteddjiide ja sin vejolašvuođaide šaddat válljejuvvot sámediggái čuovvovaš sámediggeválggain.
Evttohus sápmelašmeroštallamin dohkkehuvvui jienaiguin 11-3, mas mearrádussii guđđoje guokte sierraoaivila.
Ságastallama áigge gulaimet sierraoaivila guođđán áirasiin máŋggaid evttohusaid sápmelašmeroštallamin, muhto loahpas soai evttoheigga eahpečielga dáládili joatkima dehege sámediggelága sápmelašmeroštallan ii galggale sudno mielas rievdaduvvot dálážis.
Sámedikki čoakkán oaidnun šattai jienasteami maŋŋel, ahte álgaga sámediggái sáhtále dahkat 50 sápmelaš jienastanvuoiggalačča.
Riikkabeivviide, suohkanii ja EU:ai sáhttá dálá áigge maid dahkat álgaga.
Álgaga duohken galget leat sierra lágain dárbahassii olu olbmot, vai sáhttá dadjat álgaga ovddastit álbmoga dáhtu ja ahte álgaga gieđahallamii boahtá deaddoárvu.
Namaid álgagii sáhttá čoaggit maid elektrovnnalaččat.
Dál dievasčoakkáma evttohan 50 sápmelačča mearri ii mu mielas buvtte dárbahassii bures ovdan sápmelaččaid dáhtu.
Álgaga ulbmil veahttaduvvá.
Ovdalnai dego boahtteáiggenai ovttaskas sápmelaččat leat sáhttán ja sáhttet ain dahkat sámediggái álgagiid, muhto sámedikkis ii leat lága geatnegasvuohta vástidit daidda.
Muhtin buorit álgagat leat juo dálá áiggenai váldon vuhtii ee. sámedikki cealkámušain.
Hui earenoamáš lei dievasčoakkáma jienastanmearrádus (7-6 ja okta guoros jietna) das, ahte boahttevuođas ovddasteaddji sáhtálii ásahit dálá vuogi mielde golmma sápmelačča ráhkadan válljenovttastus.
Bargojoavku lei evttohan, ahte válljenovttastusa galggale vuođđudit 10 sápmelačča.
Jos evttohas ii oaččo 10 sápmelačča doarjaga duohkásis, de evttohassan ii mu mielas lea jierbmi oba vuolgitge.
Buktennai bargojoavkkus ovdan dan, ahte dálá golmma olbmo ráhkadan válljenovttastus lea álki, ja namaid oažžu vaikko iežas oappažiin ja váhnemiin.
Evttohus das, ahte evttohasat sáhttet ráhkadit oktasašlisttuid manai birzzit bárzzit čađa ságadoalli jienain.
Máŋggas buohtastahtte oktasašlisttuid bellodagaide.
Bargojoavkku evttohus ii daga vejolažžan sámi bellodagaid vuođđudeami.
Evttohus vuostálastojuvvui ee. danin go oktasašlisttut eai gulale sámi kultuvrii, anáraš- ja nuortalašsámiid vejolašvuođat beassat sámediggái hedjonivčče ja ovddasteddjiid iehčanasvuohta hedjonivččii.
Sámediggi lea duddjojun eará iešstivrenmálliid vuođul sámiid álbmotválljenorgánan.
Ovdal mearridanváldi lea leamaš siiddaid sogain.
Dákkár mearridanváldi ii leat vejolaš sámedikkis sámedikki sturrodaga geažil.
Mu mielas dákkár málle – vaikko bargojoavkku evttohusas válljejeaddjit evttohuvvojitge 10 – ii dorvvas dárbahassii sámedikki politihkalaš doaibmanvejolašvuođaid.
Oktasašlisttut leat vuosttaš lávki dan guvlui, ahte sámedikkis šaddá eakti, parlamentáralaš ja čađačuovgi orgána.
Šiitemeahttumit leat čielggas, ahte sámediggái šaddet koališuvnnat, maid ovttastahttet politihkalaš dehe eará ulbmilat.
Dat vuhttojit earenoamážit persovdnaválljemiin.
Ná lea leamaš oba sámedikki oanehis doaibmahistorjjá áigge.
Oktasašlisttut buktet dáid koališuvnnaid rahpasit oidnosii ja sápmelaččaid vihkkedallama vuollásažžan válggain.
Oktasašlisttut sáhtále buktit evttohasaide maid oadjebasvuođa ja jearggalašvuođa jienastanmearrádusain ja roahkkatvuođa boahtit čoakkámiidda maid dalle, go váttis áššiin mearriduvvo.
Mangelágán joavkostivrema oktasašlisttut eai daga vejolažžan.
Bargojoavkku evttohusa mielde válggain čuvvojuvvolii ng. d ’ Hondta-vuohki, jos evttohasat vuođđudit oktasašlisttuid.
Vuohki adnojuvvo Suomas riikkabeai- ja suohkanválggain.
d ’ Hondt-vuogi ulbmilin lea sihkkarastit oktasašlisttu gorálaš ossodaga áirrasbáikkiid mearrahuvvamis.
Vuohki doaibmá dađi vuoiggalaččabut, mađi stuorit válgabiirret leat dehege geavadis mađi mearálaččat unnit válgabiirriide válggaid čuozáhatguovlu lea juhkkojun.
Riikkabeaivveválggain d ’ Hondt-vuohki ja válgabiirrejuohku lea dolvon alla jeinastanšilbmii ja vuohki lea kritiserejuvvon.
Máilmmis leat almmatge iešguđetlágán válgavuogit, dego Norggas ja Ruoŧas adnojuvvon Sainte-Laguë - vuohki.
Válgaeaiseválddit eai goitge leat suovvalasat dasa, ahte Suomas livčče sierralágán válgavuogit anus sierra válggain.
Go ášši beroštahtii mu ja čielggadeami dihte vuogi váikkuhusaid, de rehkenasten europarlameantta válgarehkenastinmašiinnain man olu mannan sámediggeválggain d ’ Hondt-vugiin livčče sámediggái šaddan suohkanguovdasaš báikkit.
In váldán vuhtii suohkanguovdasaš dihtomeriid ja rehkenasten oktasašlisttuid nu ahte buot seamma suohkana evttohasat livčče ráhkadan oktasašlisttuid ja ruovttuguovllu olggobeal evttohasat livčče maid ráhkadan iežaset listtu.
Lea almmatge jáhkemeahttun, ahte válggain livčče dušše suohkanguovdasaš oktasašlisttut.
Das fuolakeahttá - rehkenastin attii dakkár bohtosa, ahte Eanodagas livčče guokte báikki (dál 3), Anáris 10 (dál 8), Ohcejogas 6 (dál 6), Soađegilis 2 (dál 3) ja Sámi guovllu olggobealde 1 (válggain 1, muhto son guđii maŋŋelas barggus).
Go váldá dihtomeriid vuhtii sámedikki, de sámedikki suohkanguovdasaš ovddastus livččii seammalágán go dálnai d ’ Hondt-vugiin rehkenasttedettiin.
Mannan sámediggeválggain jienastanproseanta lei duođaid vuollegaš – vuollel 50 %.
Evttohasain oktasašlisttut gáibidit lasi barggu ja iežaset politihkalaš ulbmiliid čielggasmahttima.
d ’ Hondta rehkenastinskovi mielde maiddái ovttaskas evttohasat beasale almmá oktsašlisttu haga sámediggái.
Ovdamearkkadihte mannan válggaid jietnariifu beasalii iežas jienaiguin sámediggái jos jienastanproseanta bisulii seamma dásis.
Daningo sámediggeáirasiid mearri evttohuvvo lasihuvvot, de boahttevuođas maiddái unnit jietnameriin beassá sámediggái, jos jienastangelbbolaš jienasteddjiid mearri dehe jienastanproseanta ii loktan dálážis sakka.
Válggaide gullet álohii dihto riskkat, muhto dathan dahketge dain gelddolačča.
Buriin válgabargguin ja listtuin omd. nuortalaččain lea vejolašvuohta oažžut eambbbo áirasiid sámediggái, daningo oktasašlisttuin jienat mannet unnit duššás go persovdnaválggain.
Dan šaddá oaidnit gárganago parlamentarisma ja jienasteddjiid riektedorvu sámedikkis go sámedikki oaidnu šattai ná birzzit bárzzit dohkkehuvvot vai seailugo dáláš persovdnaguovdasaš ja giddejun válgavuogádat.
Dievasčoakkán dohkkehii viimmat persovdnapolitihkalaš prográmma, dásseárvoplána ja ovttaveardásašvuohtaplána.
Dat leat válmmaštallojuvvon mannan válgabaji álggu rájes.
Prográmmaid ulbmilin lea diehttelas olláhuhttit lágaid geatnegasvuođaid, buoridit bargiid barggus loaktima ja veadjima bargoáigeortnemiiguin, geahpidit hálddahusa elektrovnnalaš furkenvuogádaga ja intraneahta mielde sihke čielggasmahttit doaibmannjulggadusaid.
Ulbmilin lea gieđahallat bargiid dásseárvosaččat ja rahpasit.
Áššegirjjiid heiveheapmi geavadii gáibida doaibmabijuid buot luohttámušolbmuin, hoavdadásis ja bargiin.
Dievasčoakkán dohkkehii bušeahta jahkái 2014.
Dát lea earenoamáš buorre ášši ja deattuha dievasčoakkáma stivrenválddi.
Nohkavaš jagi bušeahtta dohkkehuvvui easka geassemánu go bealli bušeahttajagis lei juo gollan.
Vuolláibáza gokčojuvvo ovddit jagiid badjelbáhcagiiguin.
Bušeahta ráhkadat lea ođasnuhttojuvvon ja dahkkojuvvon ođđaáigásažžan nu ahte boađut, golut ja politihkalaš ulbmilat leat čállojuvvon čielgasit oidnosii.
Eahpesihkkaris dagaldahkan lea Sajosa bálvalanvuovdima boahtteáigi.
Bušeahtas dat lea árvvoštallojuvvon buktit vuoittu 9000 euro.
Čoakkánmátkkošteami gárganeapmi buktá goitge eahpesihkardagaldagaid.
Sámediggi váldoláigolažžan ferte ohcat restauráŋŋafitnodateaiggáda jahkebeali siste.
Sámediggi vuovdá restauráŋŋii ee. čorgen- ja eará bálvalusaid.
Dát máksá dan, ahte jos restauráŋŋadoalli ii gávdno, de dat mielddisbuktá ekonomalaš váikkuhusaid sámediggái máŋgga ládje.
Dievasčoakkán vuođđudii bissovaš birasčálli virggi.
Oaččuimet nohkavaš jahkái ja bissovaččat mearreruđa bajádusa birasáššiid ovddideapmái.
Bargu lea dikšojuvvon dán jagi mearreáigásažžan.
Juo dál ođđa virgi lea čájehan leat buhtemeahttun dehálaš ja barggut virggi mearreáigásaš doaimmaheaddjis leat oba mihá olu.
Ledjen ohcan earu davviriikkalaš sámi soahpamuša joatkkašiehtadallamiin daningo mu áigi ii ovttageardánit ole inge leat bastán oassálastit buot šiehtadallansáttagotti čoakkámiidda.
Bargu orru maid leame oalle duššástuhtti, daningo mihkkege áššiid ii leat šiehtadallamiin ovdánan.
Bistevaš mátkkošteapmi lea maid hui váibadahtti ja doalvu olu luomosáiggi.
Beasan Sámi parlamentáralaš ráđi (SPR) stivrra lahttuvuođa bakte oassálastit sápmelaččaid oktasaš oainnu hábmemii go SPR:a stivra ráhkada sápmelaččaid oktasaš oainnu šiehtadsallamiidda.
Mu mielas lea maid buorre, ahte luohttámušbarggut juhkkojuvvojit viiddes jovkui eaige dat čohkkejuvvo dušše muhtin olbmuide.
Lean čakčat báhcán eret ee. Suoma árktalaš ráđđádallangottis.
Dievasčoakkán ii goitge mieđihan munnje earu sámi soahpamuša šiehtadallansáttagottis.
Ovdal dievasčoakkámis lea bukton ovdan, ahte šiehtadallansáttagoddi ii ovddastivčče buot sámi joavkkuid.
In riekta dieđe mot dievasčoakkáma mearrádus galggalii dulkojuvvot.
Diehttelas dagan iežan ollislaš árvvoštallama ja jurddabohtosiid čoakkánmearrádusa mearkkašumis.
Jagi maŋimus bloggas gieđahalan nohkavaš jagi dáhpáhusaid ovddit jagiid vieru mielde.
Sávan buohkaide iežan blogga lohkkiide buriid ja ráfálaš juovllaid !
Sámi parlamentarihkkáriid konfereanssa dovdamušat ja eará áigeguovdilis áššit Hálidan muitalit iežan blogga lohkkiide, ahte lean ohcan Lappi universiteahta sámi kultuvrra veahkkeprofessora virggi.
Mu mielas lea vealtameahttun parlamentarismma ja sámedikki doaimma gárgeheami várás, ahte sámediggi ii gehččojuvvo liiggás olu ovtta olbmo bakte ja ahte sámedikki njunušsajes dáhpáhuvvet molsahuvvamat.
Dát áigodagat lea gaskkamuttos ja mun maid ferten suokkardišgoahtit maid barggalin sámedikki ságadoallidoaimma máŋŋel.
Lean oba iežan bargoeallima áigge bargan juogo váldodoaibmasaš dutkin dehe lean bargan dutki bargguid eará bargguid olis.
Dutkanbargu lea mu váimmoguovdoámmát.
Dat, ahte lean ohcan virggi, ii dárkkut dan ahte ingo livčče dievaslaččat čatnasan sámedikki bargui.
Čatnaseapmi lea ovdalaččanai stuorit Ubmi sámi parlamentarihkkáriid konfereansa maŋŋel.
In sáhtán guođđit geavatkeahttá virgeohcandilálašvuođa, daningo sámi kultuvrra dutkanbarggut eai jur leat rahppon ja ferten dieđusge geahččalit destet iežan gelbbolašvuođa virgeohcamis.
Eanodaga guovllus lea dáhpáhuvvan álgojagi áigge hui olu.
Giehtaruohttasa álbmotmeahccefidnu gopmanii.
Suohkan dávistii fidnu gopmaneapmái stuora iluin ja plánegođii dakkaviđe meahccehotealla vuođđudeami Giehtaruohttasa meahcceguvlui.
Hotealla namma lea mátkki áigge rievdaduvvon meahccedoarjjabáikin.
Mearrádus ii lean ovttamielalaš.
Láhka ii dovdda meahccedoarjjabáiki-doahpaga.
Meahccelága 4 § mielde dikšun- ja geavahanplánas sohppojun vuogi mielde lobit sáhttet mieđihuvvot doarjjabáikkiid boazobarggu, guolástusa dehe meahccebivddu dárbbuid várás.
Turismadoaimma várás doarjjabáikkit eai sáhte vuođđuduvvot.
Doarjjabáikeevttohus orru leame oalle jallas fidnu.
Lea čielggas, ahte vaikko suohkan hupmá meahccedoarjjabáikkis, jearaldagas livččii geavadis hotealla huksen.
Márkanastin lea goitge eará ášši go duođalašvuohta.
Ii oktage ovttaskas fitnodatdoalli vuolggále dakkára jođihit.
Hoteallat eai doaimma gássadolain, goikeborramušain, gintalčuovggas ja olgohivssegiiguin, iige fuolahusvuodjima sáhte dahkat vácci, mohtorgielkkáiguin dehe njealljejuvllagiiguin.
Hotealla gáibidivččii luotta huksema ja viiddes infrastruktuvrra huksema.
Meahcceláhka lea dán áššis hui ovttačilggolaš.
Lága 5 § mielde meahcceguovlluide ii oaččo dahkat bissovaš luottaid.
Stáhtaráđđi sáhttá goitge addit lobi dakkár bissovaš luotta huksemii, mii lea oktasaš ovddu dehe luondduealáhusaiguin bargama dáfus mávssolaš.
Ráđđehusa evttohusas meahcceláhkan dán paragráfa olis daddjojuvvo, ahte luotta huksen livččii geavadis vejolaš dušše dakkár luddii, mas lea álbmotlaš mearkkašupmi oba Supmii.
Dallenai galgá suokkardit luotta mearkkašumi meahccelága ulbmiliidda.
Lága 4 § mielde eananviidodaga ii maid oaččo luobahit iige addit láigohuvvot almmá stáhtaráđi lobi haga.
Ráđđehusa evttohusas meahcceláhkan earenoamážit dán paragráfa olis daddjojuvvo, ahte dainna caggojuvvo priváhta huksendoaibma ja omd. luopmoguovddážiid huksen meahcceguovlluide (HE.
Hotealla huksen, vaikko man luondduviđavuđot dat čuoččuhuvvolii huksejuvvot, de dat gáibidivččii meahccelága rievdadeami.
Orru leame nu, ahte Eanodaga suohkanii mihkkege ii leat dárbahassii.
Ja dat gal lea hui ahkit. Suohkan oaččui dáhtus čađa ja esttii Giehtaruohttasa álbmotmeahci vuođđudeami, mii livččii dorvvastan guovllu luonddu, sámi kultuvrra, bohccuiguin bargama dego maid ekologalaš mátkedoaibmaealáhusa gárganeami.
Gilbbesjávrre boares ovddidanplána orru leame fas goivojuvvon oidnosii naftaliinnas. Dashan evttohuvvui Gilbbesjávrái vaikko mii; stuora lávggodansajiid ráges girdišiljuid rádjái.
Suohkana ulbmilin orru leame oažžut vehážiid mielde buot birasgáhttenguovllut turismma ja huksema biirii.
Hoteallas ii livčče guhkes mátki luopmogili huksemii meahcceguvlui.
Ášši loktana sihkkarit ovdan maiddái Gilbbesjávrre meahcceguovllu dikšun- ja geavahanplána ráhkadeamis, mii lea bárrásiin válmmaštallojuvvome.
Sávalin duođaidge, ahte suohkan ii vuolggále vuodjit dušše ovtta ealáhusa beroštumiid, muhto jurddahalalii ollislaččabut oba Eanodaga suohkana, dan imago, lágaid ja boahtteáigginai.
Eanodat geasuha ovddemusat ekologalaš turismmas beroštuvvan turisttaid ja birassuodjalanvuostálašvuohta sáhttá jorggihit suohkana vuostá ja dat sáhttá massit birasdiđolaš turisttaid eará guovlluide.
Ekologalaš turismahuksen ja dan vejolaš lasiheami galggalii gieđahallat Gilbbesjávrre obalašlávas ja bidjat huksema luonddusuodjalanguovlluid olggobeallái.
Sámi parlamentarihkkáriid konfereansa dollojuvvui Upmis.
Konfereanssa fáddán leigga earenoamážit Sámi guovllu ávkkástallan ja das earenoamážit ruvkedoaibma sihke davviriikkalaš sámi soahpamuš.
Mii leat okta álbmot njealji stáhta viidodagas, muhto beassat deaivvadit ovttas hárve.
Livččii dehálaš, ahte sámedikkit buoridivčče ovttasbargguset.
Sávan, ahte min čállingottit álggahit ságastallat dán áššis, ja buot hálolaččaide addolii vejolašvuohta bargiidlonohallamii.
Jáhkálin dán lasihit sámedikkiid vuorrováikkuhusa, buvttálii ođđa ideaid ja ovttastahtálii sámedikkii ovdalaččage buorebut.
Sáhka gávdno suoma- ja davvisámegillii min ruovttusiidduin.
II várreságadoalli Hánno Heaika, gii lea maid sámedikki ovddasteaddji davviriikkalaš sámi soahpamuša šiehtadallansáttagottis, doalai sága davviriikkalaš sámi soahpamuša joatkkašiehtadallamiid dilis.
Dát bohtet nu fargga go vejolaš sámedikki ruovttusiidduide.
Konfereansa lei dan dáfus earenoamáš, ahte ovttamielalašvuohta ii háliduvvon joksojuvvot ja mun sámedikki eanetloguin, guđa eará diggelahtuin, sadden jienastit julggaštusa njealját artihkkala dihte julggaštusa vuostá, daningo konfereanssa loahppadokumeantta gieđahallama ságadoallin doaibman SPR:a presideanta Håkan Jonsson ii miehtan jienastuhttit sierra njealját artihkkala hábmemis.
Julggaštusa njealját artihkal lei rievdan álgovuolggálaš Suoma sámedikki dohkkehan hábmemis bargojoavkobargama áigge.
Kursiivan Suoma sámedikki ovcci áirasa beavdegirjái guođđin cealkkus njealját artihkkalis:
Doaibma heajuda konfereanssa jáhkehahttivuođa.
Konfereanssa dahkan mearrádus lea Suoma lágaid vuostá daningo dat ii váldde vuhtii nuortalaččaid siidačoahkkima sajádaga nuortalaččaid ovddasteaddjiorgánan.
Suoma sámediggelága § 6 mielde sámediggi ovddasta sápmelaččaid álbmotlaš ja riikkaidgaskasaš dásis.
Julggaštusa eahpečielga hábmen dahká vejolažžan dan, ahte sámi searvvušin sáhttet lohkkojuvvot maid dakkár bealit, mat eai leat sámi riekteguoddit.
Mii vuolláičállit: Suoma sámediggi atná hui dehálažžan sámiid váikkuhanvejolašvuođaid dorvvasteami ja gullá guovllu sámiid ovdal go dat dahká mearrádusaid, mat gusket sin.
Eará áššiid buohta mii vuolláičállit Suoma sámediggeáirasat doarjut julggaštusa ulbmiliid ja atnit julggaštusa hui dehálažžan.
Guovvamánu loahpas lea maŋimus Meahcceráđđehusbargojoavkku čoakkán.
Oba meahcceráđđehuslága válmmaštallan lea leamaš guhkes ja ahkisdisnai proseassa.
Dathan lea válmmaštallojuvvon vihtta jagi, vuohččan ruhtaministeriija, dan maŋŋel eanan- ja meahccedoalloministeriija jođihemiin.
Meahcceráđđehusa oaivehoavda ilmmuhii iežas earránit proteastan lágaválmmaštallamii ja evttohussii dahkat sierra fitnodaga meahcceráđđehusa fitnodatdoaimma várás.
Anán su mearrádusa ipmirdahttin – mun lean suinna ovttaoaivilis – muhto dieđusge šállošahttin sámiid dáfus.
Ovttasbargu Meahcceráđđehusain lea doaibman hui bures su oaivehoavdabaji áigge ja oaivehoavda Kangas lea ovddidan ja doallan sámi áššiid bures ovdan.
Giđa guvlui ja Sajosa rahpandoaluide Sámedikki stivra doalai dán válgabaji vuosttaš albma čoakkáma.
Čoakkán válmmaštalai sámedikki dievasčoakkáma, mii dollojuvvo cuoŋománu álggus.
Stivrra oainnu mielde Suomas leat buorit vejolašvuođat ratifiseret Ilo-soahpamuša.
Johttáhuvvon lágaid ja hálddahusa gárgehanfidnuin, dego suohkanhálddahusa ráhkadatođasnuhttimis ja Meahcceráđđehusa hálddahusođastusas sáhttet ráhkaduvvot eavttut soahpamuša ratifiseremii.
Stivra anii krihtalaš gaskavuođa suohkanráhkadusa ráhkadatođasnuhttimii ja evttohii sámiid ruovttuguovllu suohkanrájiid seailluhuvvot ovddešlágánin.
Ođastusas livčče biehtadahkes váikkuhusat maiddái ealáhusvuoigatavuođaide.
In dán muttos kommentere dárkileappot cealkámuševttohusaid sisdoalu.
Stivra čohkkii cealkámuša sámedikki lávdegottiid dahkan evttohusaid vuođul.
Stivra attii evttohusa dievasčoakkámii gollevaš jagi bušeahttan.
Dán jagis lea šaddame ekonomalaččat hui čavgat ja šattaimet dahkat bušeahta, mas lea vuolláibáza.
Bargiid lihccuma sámediggi ii goitge dárbbat dahkat ja stivra anii dehálažžan, ahte beroštumiid goziheamis ja politihka dahkamis eat digge.
Dievasčoakkán beassá maid nammadit sámedikki ovddasteddjiid davviriikkalaš sámi soahpamuša joatkkašiehtadallamiidda.
Sii leat ožžon dál nannehusa láddelaččain, geat leat oahpahallan sámegiela.
Imaštalan sakka, mot dákkár bealit ožžot nu olu almmolašvuođa eaige sin nággosat hástaluvvo dárbahassii.
Sámi kultuvrahan ii leat dušše giellamáhttu dehe – máhtohisvuohta.
Kultuvrra ii sáhte gáržžidit bajildusmeroštallamin dehe doaban vearrologahallamiid dehe giellamáhttoduođaštusaid vuođul.
Sámi kultuvra lea eallinvuohki, masa gullet sámegielaid lassin árbevirolaš ealáhusat, árbevirolaš diehtu, muitalanárbevierru, luohti, servoša historjá, árvvut, vierut ja searvvušvuogádat.
Sápmelažžan ii sáhte duššefal boahtit, muhto sámi kultuvrii mii šaddat nu ahte atnit ealasin ovddit buolvvaid árbevieruid, viidodatbearrašiid oahpistemiin, málliin ja diđolaš oahpahemiin.
Dákkár ságastallamis ollislašgovva sevnnjoda jođánit.
Sámedikki bargun lea dorvvastit sámi kultuvrra seailuma ja gárganeami.
Sámi kultuvra ii seaillo almmá sápmelaččaid haga ja sápmelašmeroštallama rievdadeami sámiid iešmearridanrievtti doarju guvlui ja sámi kultuvrra riggodaga ja kultuvrralaš diehtosirdima ipmirdeami guvlui.
Boahtte vahku lea Gilbbesjávrre oppalašlávvema vuosttaš eiseváldišiehtadallamat.
§Oppalašlávven vuođđuduvvá Gilbbesjávrre gárgehanplánii.
Oppalašláva álgu ii gal lohpit bearehaga sámedikki ja sápmelaččaid dáfus.
Mus lea maid illu ja gudni deaivat Monaco furstta prinsa Albertta, gii guossástallá Márjjábeaivve vahku Eanodagas ja joatká das Guovdageidnui.
Sápmelašmeroštallan, meahcceráđđehusláhka, Ilo – váilevaš ovdáneapmi Maŋimus vahkut leat mannan Helssegis.
Barggaimet bargogohččosa mielde.
Mii leat dál deaivvadan visot sámiministtarbargojoavkku ministariid dehe sin vehkiid áššeollisvuođas ja joatkit barggu dan ovdii, ahte sámedikki 18.12.2014 čoakkáma dahkan evttohusat ja linnjemat sámediggelága ođasnuhttima várás olláhuvvet dievasmearálažžan.
Dáthan gal lea leamaš ovdalnai dieđus, muhto hirpmástuhtti giellásat leat ovddiduvvon stáhtaráđđái hui viidát omd. Norgga sámedikki presideanttas nu ahte dat leat loavkidan su identiteahta ja váhnemiid.
Ságadoallit divvo dáid čuoččuhusaid.
Lea duođaid ahkit ja morašlaš, ahte sámi meroštallama viiddideami gáibideaddjit leat hálidan bostalit Norgga sámedikki presideantta, geas ii leat mihkkege dahkamušaid ságastallamis, mii guoská Suoma sápmelašmeroštallama.
Mun válden sámediggelága ođasnuhttima ovdan go oassálasten mannan vahku olmmošriektesáttagotti čoakkámii.
Imaštallen manin sáttagoddi ii lean cealkán lága ođasnuhttimis.
Olmmošriektesáttagotti bargun lea doaibmat vuođđo- ja olmmošriektesuorggi doaibmiid álbmotlaš ovttasbargoorgánan.
Dat gieđahallá viiddesvuđot ja prinsihpalaččat dehálaš vuođđo- ja olmmošriekteáššiid ja riikkaidgaskasaš olmmošriekteáššiid.
Sápmelašmeroštallan ja sámediggelága ođasnuhttin gullaba sáttagotti bargguide, daningo sápmelaččaid rievttit leat vuođđorievttit ja vuođđuduvvet riikkaidgaskasaš soahpamušaide.
Dađi bahábut sáttagottis ii lean hállu váldit sámediggelága ođasnuhttimii beali ja dan gal ieš imaštalan hui sakka vuhtii válddedettiin sáttagotti bargguid.
Mu mielas sáttagoddi ii leat ášši dáfus olláhuhttán dasa biddjon bargguid.
Eahpečielggasin maid báhcá, mot bargojoavkku evttohus heive Meahcceráđđehusa ođđa hálddahusmállii.
Dát sámiid váikkuhanvejolašvuođaid lasiheami válmmaštallan bargojoavku ii leat gieđahallan evttohusa Meahcceráđđehusa hálddahusmállen iige mus leat diehtu das, makkár lea ođđaseamos evttohus Meahcceráđđehusa hálddahusmállen.
Bargojoavkobargama álgomuttuid lei riskan, ahte bargojoavkku evttohusat livčče dolvon sámi kulturiešstivrema sajádaga hedjoneapmái ja hivvehallon unna ruhtasupmážiin ja doaibmagottiin, mas lahtuin eatnasat livčče leamaš virgeolbmot, livččii hokkupokkus-goansttain ratifiserejuvvon Ilo 169-soahpamuš.
Boađusin lei duostunvuoitu, jos juoidá positiivvalačča bargojoavkku bargamis galgá hutkat dadjat.
Leahan dat gal buorre, ahte dáláš doaibmavuogit váldojuvvojit láhkii, daningo Meahcceráđđehusa hálddahusmálle lea rievdame, iige leat diehtu mii lea ođđa oaivehoavdda ja Meahcceráđđehusa stivrra linnjá sámi áššiide ja makkár boađusstivrema eanan- ja meahccedoalloministeriija ja birasministeriija olláhuhttegoahtiba.
Vuođđoláhkaválljagoddi lea gáibidan, ahte buot sierralágaide, mat gusket sápmelaččaid, váldojuvvo sámi kultuvrra geahnohuhttingieldu.
Dát vuođđuduvvá siviila- ja politihkalaš rivttiid oktasašsoahpamuša 27. artiklai, mii dálá áiggenai geatnegahttá Meahcceráđđehusa ja Suoma stáhta lágadássásažžan buot stáhtasoahpamušaid ládje.
Bargojoavku evttoha, ahte meahcceráđđehusláhkii váldojuvvo ruvkelága mearrádusa mielde málle sámi kultuvrra geahnohuhttima gielddus.
Dasa lassin láhkii evttohuvvo váldojuvvot plánengeatnegasvuohta, man mielde Meahcceráđđehus galgá ovttasráđiid sámedikkiin ja nuortalašguovllus nuortalaččaid siidačoakkámiin čilget fidnuid váikkuhusaid sámi kultuvrii.
Dát nanne lága dásis Meahcceráđđehusa ja sámedikki ovttasráđiid ráhkadan bissovaš málle biodiversiteahttasoahpamuša Akwé: Kon – rávvagiid heiveheamis Meahcceráđđehusa doaimmas.
Dasa lassin bargojoavku evttoha, ahte sámiid ruovttuguvlui ásahuvvojit suohkanguovdasaš ráđđádallangottit ja das mearriduvvo stáhtaráđi ásahusain.
Evttohus dávista dáláš meahcceráđđehuslága 20 §:a.
Ráđđádallangottit eai jávkat plánengeatnegasvuođa dárbbu, eaige sámediggelága 9 §:a ráđđádallamiid ordnema sámedikkiin ja nuortalaččaid siidačoakkámiin, eaige dát ráđđádallamat leat ráđđádallangottiid evttohusain sorjavaččat dehe daid vuollásaččat.
Sámiid rupovttuguovllus leat vuođđuduvvon stáhtaráđi ásahusa vuođul ovttasbargojoavkkut Eanodahkii, Ohcejohkii sihke oktasaš joavku Anára ja Soađegili suohkaniid viidodahkii.
Bargojoavkku lahtut čohkiidit suohkaniid, nuortalaččaid siidačoakkáma ja sámedikki nammadan ovddasteddjiin.
Bargojoavkku bargun lei ráhkadit evttohusaid guolástusa, boazodoalu ja meahccebivddu oppalaš ovddideami várás sámiid ruovttuguovllus.
Bargojoavku ii deavdán dasa biddjojun bargogohččosa.
Ággan dasa lei dat, ahte sámedikki ja nuortalaččaid siidačoakkáma ovddasteaddjit hálide buoridit ealáhusaid sajádaga sierralágain, mat stivrejit ealáhusaid, go fas ministeriijaid oaidnun lei ealáhusaid ovddideapmi meahcceráđđehuslágas.
Bargojoavkku ministeriijaid ovddasteaddjit vuostálaste evttohusamet, daningo dat ii gullan bargogohččosii.
Sápmelaš ovddasteaddjit vuostálaste fas ministeriijaid evttohusa, daningo ealáhuspolitihkalaš ovddidandoaimmat eai gula Meahcceráđđehusa bargguide ja evttohus livččii dolvon juridihkalaš eahpečielggasvuođaide.
Sámedikki ja nuortalaččaid siidačoakkáma ovddasteaddjit eai guođđán bargojoavkku evttohussii sierraoaivila, daningo evttohus ii heajut sámiid kulturiešstivrema, muhto nanne muhtin veardde lágalaččat sámi kultuvrra suoji, eaige evttohusat heajut Ilo 169-soahpamuša ratifisereneavttuid – muhto ferte muitit, ahte bargojoavkku evttohusat eai jávkat Ilo 169-soahpamuša rátifiserenáruid.
Orrunai leame čielggas, ahte soahpamuš ii ratifiserejuvvo dán válgabajis.
Sámediggi gal bargá buot vuimmiiguin, vai soahpamuš sáhtálii ratifiserejuvvot, muhto euroválggaid lahkoneapmi ii daga dili álkibun.
Ášši loktaneaš ovdan euroválggain Sámis, vaikko Ilo 169-soahpamuša ratifiseren ii gula EU-parlameantta bargguide.
Dábálaččat in livčče muitalan ná dárkilit bargojoavkku barggus, muhto dasa lei dárbu sámi ruovttuguovllu suohkaniid ja Lappi lihtu ovddasteaddji Veikko Väänäsä sierraoaivila geažil.
Sierraoaivilis son muitalii bienasta bitnii ja seamma áššiid juobe golmma geardde geardduhemiin bargojoavkku barggus.
Sierraoaivil lei dan dáfus earenoamáš, ahte dat lei guhkit go ieš bargojoavkku evttohus.
Bargojoavkku evttohus ii buvtte mangelágán váikkuhusaid suohkanlága olláhuhttimii dehe suohkana iešstivrejupmái, iige oba guovlluidgárgehanlága olláhuhttimiige.
Sierraoaivilis loktana guovddážii Ilo 169-soahpamuš, sámedikki sajádat ja sámediggeláhka ja das earenoamážit sápmelašmeroštallan.
Oktage dáin ii gullan bargojoavkku bargogohččosiidda.
Väänänen gidde sierraoaivilisttis fuobmášumi maiddái sámedikki válljen ovddasteddjiide.
Sámedikkis dego maid suohkaniin lea riekti iežas iešstivrejumis olis válljet iežas ovddasteddjiid, iige eará iešstivrenorgánaid válljen ovddasteddjiid áššedovdamuš, etnisiteahtta dehe válljenákkaid árvvoštallan gula eará beliide iige bargojoavkku bargui.
Dat eai sáhte dulkojuvvot dego Väänänen lea iežas sierraoaivilisttis dahkan, nu ahte lea váldán vuhtii dušše muhtin soahpamušaid artiklaid ja dulkon daid dávistit iežas politihkalaš ulbmiliiddis dádjatkeahttá vuođđorivttiid ja olmmošrivttiid luonddu ja riikkaidgaskasaš riekteovdáneami.
Sierraoaivil čájeha morašlaš vuogi mielde sápmelašvuostásaš dovdduid.
Sávan, ahte sámi ruovttuguovllu suohkanat ja Lappi lihttu celket iežaset eret sierraoaivilis.
Bolivia máŋganášuvnnalaš presideanta Evo Moralesa guossástallamis Mannan vahku Sámi parlamentálaš ráđđi (SPR) doalai telefunčoakkáma davviriikkalaš sámi soahpamuša joatkkaráđđádallamiid dilis.
Dán vahku davviriikkalaš virgelmmošbargojoavku čoahkkana Osloi suokkardit, mot davviriikkalaš sámi soahpamuša joatkkaráđđádallamiin ovdánuvvo Norgga stáhta geassádeami maŋŋel.
SPR:a mearrádusaid mielde SPR čoahkkanii hábmet oktasaš oainnu ovdal virgeolmmošbargojoavkku ráđđádallamiid.
SPR mearridii ovttamielalaččat doallánit SPR:a julggáštusas davviriikkalaš sámi soahpamuša birra.
Mearrideimmet, ahte sámedikkit gáibidit ovdal sohppojuvvon evttohusa mielde.
Dan mielde ráđđádallamat lágiduvvojit nu, ahte sámedikkit oassálastet ráđđádallamiidda stáhtaid sáttagottiin 2 + 2 čoakkádusain ja ahte sámedikkiid iešmearridanvuoigatvuohta dorvvastuvvo ráđđádallamiin.
Dát oaivvildivččii dan, ahte sáttagottis guokte livčče stáhtaid válljen ja guokte sámedikkiid válljen ovddasteaddji.
Eurohpá Ráđi veahádatrápmasoahpamuša olláhuhttima bearráigeahčči ráđđeáddi komitea gulai mannan vahku sámedikki.
Dađi bahábut in ieš beassan gullámii Bolivia presideanta Eva Moralesa guossástallama dihte, muhto mu dohkkehan muittuhančála guossástallama várás gávdno eŋgelasgillii sámedikki ruovttusiidduin reivvet ja muittuhančállosat – gaskabláđi olis.
Mus lei illu deaivat presideanta Eva Moralesa guovtte have sihke Kárášjogas ja Helssegis.
Dollen dilálašvuođas oanehis dearvvahusa, mii gávdno sámedikki ruovttusiidduin sáhkavuorut-gaskabláđi olis davvisámegillii, suomagillii ja spánskagillii.
Lei duođaid somá deaivvadit vuosttaš álgoálbmogiid ovddasteaddji stáhta presideantta.
Evo Morales deattuhii sáhkavuorustis álgoálbmogiid vuoigatvuođaid ja gáibidii mearkkašahtti doaimmaid dálkkádatrievdama caggama várás.
Dásseválddi presideanta Tarja Halonen lei ustitlaččat bovden mu Bolivia máŋgganášuvnnalaš presideanta Evo Moralesa gudnin guossuhuvvon beaivemállásiidda presideantta šlohttii.
Muitalin sámi duojis ja dan mearkkašumis sámi kultuvrii ja deattuhin, ahte sámi gávtti duddjo árbevirolaš vuogi mielde lagaš olmmoš, dego mu gávtti leaba gorron eadnán ja oabbán.
Presideanta Morales dajai, ahte maiddái sin kultuvrras lea seamma ládje, su biktasiid leat duddjon maiddái sutnje lagaš olbmot.
Presideanta Moraless dajai váldokultuvrraid geavahan kraváhta earuhit jierpmi ja dovdduid ja dán dihte kraváhta geavaheapmi ii heive sutnje.
Mus lei maid dilálašvuohta ságastallat Moralesiin spánskagiel dulkka bakte maid guovttá gaskka.
Morales lohpii bargat ovttasráđiid dálkkádatrievdangažaldagain sámedikkiin ja sámi parlamentáralaš ráđiin.
Doaimmahan sutnje SPR:a dálkkádatpolitihkalaš strategiija go spánskagiel jorgalus gárvána.
Morales doalai universiteahta váldofeastasálii dievva čoahkkanan olbmuide logaldaga, masa guldaleaddjit liikoje sakka.
Logaldat gieđahalai su iežas persovdnahistorjjá duogážin su politihkalaš bargui Bolivias, kapitalismma vuoittahallamii Bolivias, gaskavuođas Eanan Eadnái ja dálkkádatrievdama.
Mannan vahku mu dihtui bođii riikkabeivviid veahkkevuoigatvuohtaáššeolbmo addin mearrádus Anne Nuorgama, Liisa Holmberga, Jan Saijetsa, Maria Sofia Aikio ja Ristenrauna Magga dahkan váidalusas vuolláičállis ja láhkaolmmosčálli Aimo Guttormis.
Váidaleaddjit sivahe mu meannudit bahámielagit ja roavvát Pekka Aikio guovdu ja ahte moai láhkaolmmoščálliin livččiime bargan vearrut Oulu ja Lappi universiteahta sami oahpuid čielggadanproseassas.
Veahkkevuoigatvuohtaáššeolmmoš lea mearridan, ahte guoddaleamis ii leat buktojuvvon mihkkege dakkáriid, masa veahkkevuoigatvuohtaáššeolmmoš galggalii seahkánit ja ahte ášši ii atte ákka doaibmabijuide.
Doaivvu mielde váidálusat dál nogale, daningo duššálaš váidalusaide vástideapmi doalvu sámedikki unnánaš resurssažiid aivve liiggás olu duššás ja doalvu resurssaid midjiide dehálaš lágas mearriduvvon bargguid dikšumis.
Stáhtaráđđi lea dohkkehan fuođđovahátásahusa, mii lea juo boahtán vuoibmái.
Sámedikki gáibádusat leat - hárvenaš gal - váldojuvvon vuhtii ásahusas.
Guovddáš gáibádusamet ledje, ahte boazoolbmuin eai oaččo berrojuvvot dárkkistanmávssut dárkkistusain meahcis.
Álgovuolggálaš evttohusas daddjui, ahte dárkkistanmáksu 100 euro berrojuvvolii álohii go suohkan dan hálida ja máksu buhttejuvvolii boazoolbmui buhtadusa mávssu máksima olis.
Dáláš evttohusas badjeolmmoš ii dárbbat máksit dárkkistanmávssu suohkanii, muhto eanan- ja meahccedoalloministeriija máksá buhtadusmávssuid suohkaniidda njuolga.
Dakkár dáhpáhusain, main dárkkistus lea čielgasit dárbbatmeahttun, de badjeolbmuin berrojuvvo 250 euro dárkkistanmáksu.
Evttoheimmet ráđđádallamiin, ahte boazoolbmuin ii berrojuvvole dárkkistanmáksu mange muttos, daningo sámiid ruovttuguovllu dálkkádatdilit ja háskaeallit sáhttet jávkadit ráppi hui jođánit.
Láhka ii leat dán dáfus hui buorre, muhto lea dieđusge buorre, ahte boazoolbmot eai dárbbat máksit dárkkistanmávssu suohkaniidda.
Maiddái dat gáibádusamet, ahte dárkkisteapmi meahcis galgá olláhuhttojuvvot dihto mearreáiggis, ii mannan čađa.
Sámedikki vuđolit oainnut áššis gávdnojit áššis addojun cealkámušas, mii gávdno sámedikki ruovttusiidduin.
Dát vahkku lea fas hohpolaš.
Otná eahket deaivvan Kroatia ambassadevrra ja ihttin disdaga lea sámedikki stivrra čoakkán.
Áššelisttus leat olu áššit, ee. cealkámuš meahccejohtaluslága ollislaš ođastusas, Anárjávrre oasseoppalašlávas, sámi parlamentáralaš ráđi ságadoallivuođa dikšun ja cealkámuš Muotkeduoddara meahcceguovllu dikšun- ja geavahanplánas.
Loahppavahku lean Roavenjárggas, gaskavahkko Lappi allaskuvlakonsearnna semináras ja bearjadaga sámedikki ja birasministeriija lágidan eanangeavahansemináras.
Vuottesjávrres 24.5.2010 Juvvá Lemet
Sápmelaččat vs. riikkabeaiveovddasteddjiid Sápmi ?
Ođđajagilohpádussan beaivádit blogga dávjjibut lea aŋkke álgime bures.
Dán bloggai čoahkkanit maiddái maŋimus áiggiid ovdan leamaš áššiid dihte ovdalaš juovllaid dáhpáhuvvan áššit, maid lea vealtameahttun kommenteret dáid maŋimus áiggiid dáhpáhusaid dihte.
Ovddeš riikkabeaiveáirasa, Esko-Juhani Tennilä, čálus ILO 169-soahpamušas ja davimus Suoma riikkabeaiveáirasiin lea loktanan ságastallamii.
Tennilä mielde Lappi riikkabeaiveáirasat eai guottit soahpamuša ratifiserema, daningo sápmelaččaid jienaiguin ii beasa riikkabeivviide.
Vuosttaš baji riikkabeaiveáirasat Lohi ja Autto eattuiga Tennilä čállosis.
Lohi ja Autto ohcaba joatkkabaji riikkabeivviide.
Mannan sámedikki válggaid olis čoggojun statistihka mielde sápmelaččaid ruovttuguovllus, Sámis, orro dievasahkásaš sápmelaččat s. 2400.
Oba Lappis sápmelaččat soitet leat sulaid 3000.
Sámiid ruovttuguovllus jietnaválddálaččat leat sulaid 10 000.
Lappi válgabiirres leat badjelaš 160 000 jietnaválddálaš olbmo.
Matematihkka lea oalle čielggas ja dat doarju Tennilä čállosa.
Hui ártet lea goitge dat, ahte manin sápmelaččaid vuoigatvuođain ja vuoigatvuođaid ovddideami vuostálastimis lea šaddan Lappi riikkabeaiveáirasiid doaimma ja almmolaš meannudeami nu guovddáš oassi, vaikko ášši guoskkaha loahpaloahpas ráddjejuvvon geográfalaš guovllu ja dušše Lappi válgabiirre dihto oasi.
Stuora oassi Lappi riikkabeaiveáirasiid oktasaš čállosiin ja oainnuin guoská namalassii sápmelaččaid.
Bohciidanai gažaldat, leatgo sápmelaš áššit ožžon badjelmeare deattu Lappi riikkabeaiveáirasiid oidnosii boahtimiin go váldá vuhtii Lappi válgabiirre viidodaga.
Dutkojun diehtu áššis ii leat, muhto go lean johtán válgagittiin, de mu ipmárdus lea, ahte jienasteddjiid beroštahttet Davvi-Suomas aivve eará áššit go sámi áššit.
Leatgo Lappi riikkabeaiveáirasat duođaidge jienasteddjiid áššiid vuodjime ja hejošitgo dat jienasteddjiid ja sin olmmošriekteipmárdusaid ?
Duosttan juobe nágget, ahte eatnasiidda jienasteddjiin sámi vuoigatvuođaid buorideamis ii leat mihkkege mearkkašumiid, oassi háliida ášši čovdojuvvot fargga, muhtin oassi guottiha riektesajádaga buorideami – ja unna oasáš vuostálastá.
Eallitgo ain bealljosgahpersáttagottiid servodagas ja additgo aviisačállosiid ja sosiála media deattu mearridit min ?
Jos ovddabealde namuhuvvon gálduid vuođul hábme politihkalaš oainnus, das sáhttá šaddat skitsofrenalaš, iige das leat vealtakeahttá mihkkege guoskkahansajiid dan eallimii, mas jienasteaddjit ellet.
Sámi áššit badjánit ovdan válgagiccus, riikkabeivviid olis ja davimus Suomas, daningo Lappi riikkabeaiveáirasat ja oassi Davvi-Suoma mediain čalmmustahttet daid.
Das šaddá jorribotnji, mii orru leame measta juo álotjohtti.
Jáhkán, ahte eanas jienasteddjiin háliidivčče, ahte boahtteáigge davimus Suoma riikkabeaiveáirasat ovddidivčče buot davvisuopmelaš áššiid ja vuoigatvuođaid nu ahte sii vuojulduvvet áššegažaldagaide.
Lappilaččaid ja sápmelaččaid ásaheapmi vuostálagaid ii ovddit davimus Suoma, ii sápmelaččaid iige riikkabeivviid sajádaga.
Sámediggi lea jearggalaččat linnjen, ahte sápmelaččaid vuoigatvuođaid ovddideapmi ii váldde geasge Lappi guovllu orrus maidege eret iige dat heajut sin vuoigatvuođaid.
Dađi bahábut Sámedikki oaidnu ii leat beassan almmolašvuhtii.
Nuppe gežiid - ain háliiduvvo duddjojuvvot vásedin govva, ahte sápmelaččat ja váldoálbmot livcce gaccalagaid juohke áššis ja ahte sápmelaččaid vuoigatvuođaid ovddideapmi doalvvulii earáin juoidá eret.
Jurddahanvuohki lea morašlaš, dološáigásaš ja doalaha miellagova etnihkalaš joavkkuid gaskavuođa soahpameahttunvuođain.
Ledjen jurddahallan, ahte sámedikki mearrádus dohkkehit čilgehusa ILO 169-soahpamuša artihkkalis 14, mii lei vuostá ovddit sámedikki mearrádusaid, livččii ráfohan dili ja ožžon maid Lappi riikkabeaiveáirasiid ja eará beliid boahtit sápmelaččaid ovddal seamma ládje go sápmelaččat bohte eiseválddiid ja Suoma stáhta ovddal.
Mu sávaldat ii oro šaddame duohtan.
Eai matge sámedikki dahkan gieđageigemiid dasa, ahte sáhtáleimmet duddjot ovttas ođđasa ja buoridit dálá dili, eai buot beliide – dego Lappi riikkabeaiveovddasteddjiide, dohkke.
Sámediggi lea dahkan stuora kompromissaid.
Manne dán seamma ii galgga vuordit earáin ?
Nu, riikkabeaiveáirasat Autto ja Lohi loavkahuvvaba Tennilä kolumnnas.
Autto ja Lohi vástádusas badjáne ovdan hui miellagiddevaš áššit.
Riikkabeaiveáirasiid Autto ja Lohi mielde Sámedikkis ii leat legimiteahtta ovddastit buot sápmelaččaid.
Geaid sámediggi dasto ovddasta ja mii beliid ovddasta dáid ” eará sápmelaččaid ” ?
Lappi riikkabeaiveáirasatgo ?
Sápmelaččaid álgoálbmotsajádagas ja sámi kulturiešstivrejumis mearriduvvo vuođđolágas ja dárkileappot sámediggelágas.
Riikkabeaiveáirasiin lea sátnefriddjavuohta, muhto vuođđolága mielde riikkabeaiveáirasat galget doahttalit vuođđolága ja eará ásahuvvon lágaid.
Vuođđolága šiitin, earenoamážit vuođđoláhkaváljagotti lahtus lea vuoimmálaš beali váldin, man ii sáhte dulkot ovttaskas bállahastimin.
Vuođđoláhkaváljagotti lahttu Lohi ákkastallá oainnus sajádagainis Lappi riikkabeaiveáirasin ja sajusta iežas sámi kultuvrra áššedovdin.
Dán retorihkas geográfalaš ruovttubáikkiset vuođul Lappi riikkabeaiveáirasiid sáhkavuoruin ja oainnuin galgá leat stuorit deaddoárvu go eará riikkabeaiveáirasiid, stáhtaráđi dehe sámedikki oainnuin.
Dákkár čuoččuhusaiguin duddjojuvvo diđolaččat ja vásedin miellagova sámi álbmoga ovttamielalašvuođa hedjoneamis, duddjojuvvojit duođalašvuhtii gullameahttun soahpameahttunvuođat sápmelaš joavkkuid gaskii ja háliiduvvo háddjejuvvot sámi álbmot nu ahte diđolaččat geahnohuhttojuvvo sámi kulturiešstivrema sajádat ja oktilašvuohta.
Autto ja Lohi vástádusas daddjojuvvo, ahte Lappi riikkabeaiveáirasat leat - birzzit bárzzit - ovddidan sápmelaččaid dili.
Iežaset oainnuid mielde sii leat dorjon giellabesiid lasiheami.
Giellabeasit leat dehálaččat, muhto daid doarjun lea politihkalaččat álki, giellabeasseruhtadeapmi manná suohkaniidda ja bálvalusaid buvttadeddjiide iige ruhtasubmi lea beare stuoris.
Analogalaš ovdánanlávki Lappi riikkabeaiveáirasiid retorihkas leš dat, ahte go sámedikkis ii leat sin mielas legimiteahtta ovddastit sápmelaččaid, de giellabesiid dikšun sirdojuvvo suohkaniidda ja eará doibmiide go sámediggái.
Giellabesiid dárbbus lea viiddes politihkalaš ovttamielalašvuohta.
Giellabesiin lea stáhtaráđi mearrádus sámegielaid ealáskahttinprográmma oassin.
Autto ja Lohi guorahallamušas sáhttá dahkat dan jurddabohtosa, ahte go sápmelaččaid vuoigatvuođaid ovddideapmi máksá dušše sámi mánáid gielaid ealáskahttima, de sápmelaččat leat dán oaidninvuogi mielde dušše gielalaš vehádat.
Giellabeasit leat duođaid dehálaččat sámegielaid ealáskahttima várás, muhto oktanaga mis leat hui stuora joavku eatnigiellanis sámegiela hubmi mánát, geat eai beasa sámegielalaš beaivedikšui dehe oahpahussii.
Lean vuordán Lappi riikkabeaiveáirasiid oidnosii boahtima maid sápmelaččaid árbevirolaš ealáhusaid vuoigatvuođaid ovddideamis.
Dat dáidá leat goitge politihkalaččat liiggás hearkkes fáddá.
Lean čuvvon dál čieža jagi váljagoddebargama ja lean leamaš hui sierralágán gullamiin, lean šaddan vástidit mađi ártegeabbo čuoččuhusaide ja gažaldagaide ja lean gullan ahte váljagoddebargamis lea čájehuvvon juobe mu etnihkalaš sohkahistorjá.
Álggahettiin bargon sámedikki presideantan ledjen alitčalmmat ja govahallen vuođđoláhkaváljagotti leat beaivválaš politihka olggobealde.
Váljagottis vuhttojit politihkalaš ulbmilat, iežaset jienasteaddjit ja viggamušat aivve seamma ládje go riikkabeivviidnai olis dehe man beare politihkalaš orgánas.
Vuođđoláhkaváljagoddi lea Suoma alimus vuođđolága dulkonorgána ja geavaha hui mávssolaš válddi.
Suomas lea gaskkohagaid ságastallojuvvon das, ahte Suopma galggalii váldit atnui vuođđoláhkaduopmostuolu, mii livččii sierra beaivvi politihkas ja mii dutkkalii áššiid juridihka dáfus iige váldde vuhtii bellodatpolitihka.
Vuođđoláhkaváljagoddi šaddá luohttit dasa, maid gullá, ja dalle gullamii bovdejuvvon beliin lea mearkkašahtti váikkuhus váljagotti oidnui.
Gullamii bovdejuvvon bealit eai válljejuvvo rahpasit ja ovdamearkka dihte sámiid vuoigatvuođain váljagoddi lea gullan eiseválddiid, priváhtaolbmuid nugo servviid.
Stáhtaláhkaásahanrievtti professor Tuomas Ojanen ja seamma suorggi doseanta Juha Lavapuro leabanai čállán vuođđoláhkaváljagottis jagi 2013, ahte ” váljagoddi lea goitge čohkkejuvvon politihkalaš vuoibmagaskavuođaid mielde riikkabeaiveáirasiin ja lea oppalohkái riikkabeivviid doaibmaorgána, man mearrádusdahkama sorjjasmeahttunvuođas ii leat mihkkege juridihkalaš dáhkádusaid.
Riikkaidgaskasaččat váljagoddi čájeha iežas gummálažžan, man barggus leat máŋggat vuođđoláhkagažaldagaid áššáigullevaš čovdosa ja vuođđoláhkaváljagotti jáhkehahttivuođa dáfus problemáhtalaš iešvuođat. ”
Vuođđoláhkaváljagoddi gieđahallá buot lágaid, mat gieđahallet sápmelaččaid vuoigatvuođaid, ja lea danin sámediggái hui dehálaš váljagoddi.
Gánnáha goitge suokkardit, galggaliigo vuođđolága lágalašvuođa bearráigeahčču sirrejuvvot dáláža čielgaseappot bellodatpolitihkas ja čielggadit earánai molssaeavttuid, dego vuođđoláhkaduopmostuolu vuođđudeami.
Suomashan moivejuvvo suohkan- ja guovlohálddahus nugo riektelágádus.
Lappi riikkabeaiveáirasat leat muđuidge goargguhan iežaset oidnosii boahtimiin ?
Lapin Kansa čálii ovdalaš juovllaid ahte riikkabeaiveáirras Eeva-Maria Maijala ohcališgoahta sámedikki válgalogahallamii.
Juohkeovttas gii dovdá iežas sápmelažžan lea vuoigatvuohta ohcalit sámedikki válgalogahallamii.
Dán ohcaleami dahká juridihkalaččat ja politihkalaččat miellagiddevažžan dat, ahte Maijala lea hálidan dahkat ohcaleamis oinnolaš ođđasa ja lea seammas cealkán iežas vuostálastit sámediggelága ođasnuhttima earenoamážit sápmelaš meroštallama dihte.
Sonhan lea ieš mearrideame riikkabeivviid olis dohkkehuvvogo ođđa sámediggeláhka ja sápmelašmeroštallan ?
Lea hui morašlaš, ahte sámedikki válgalogahallamii ohcaleapmi háliiduvvo adnojuvvot politihkalaš beaggima ohcamii.
Manin son ii sáhte dahkat ohcamuša almmá mediakampánnja haga ?
Daningo Maijala lea buktán ášši almmolašvuhtii, de gažaldat ii leatge ovttaskas olbmo ohcaleamis válgalogahallamii, muhto riikkabeaiveáirasa ohcaleamis sámedikki válgalogahallamii.
Lapin Kansa ođđasa vuođul ohcaleapmi dáhpáhuvvá earenoamážit politihkalaš ákkaid geažil.
Ođđasa vuođul gažaldagas livččii Maijala vuosttaš geardi go son ohcala sámedikki válgalogahallamii.
Ovdan badjána gažaldat, ahte manin son háliidii juste diimmá bealde ohcalit sámedikki válgalogahallamii ?
Dasa ja dan ovddasmanni sámi parlameantta válgalogahallamii lea sáhttán ohcalit oba Maijala ráves olbmo agi.
Sámedikki válgalogahallan ii leat almmolaš, muhto dat galgá dollojuvvot čiegusin, ja dat lea sápmelaččaide duođaid dehálaš ášši.
Dáinna háliiduvvo caggojuvvot dili politihkalažžan šaddan ja gudnejahttojuvvot olbmuid priváhtavuohta ja deattuhuvvot dat, ahte válgalogahallan lea sierra ollisvuohta sámedikki árgabeaivve barggus.
Sámediggi ii hálit, ahte válgalogahallan adnojuvvo politihkalaš ulbmiliidda.
Dat lea aivve ja duššefal válggaid doaimmaheami várás.
Suomas etnihkalaš logahallamat leat lágaheamit.
Sámediggi lea leamaš hui dárki das, ahte válgalogahallan bissu lága mielde suollemassan ja dat lea maid sápmelaččaide hui dehálaš ášši.
Buot almmolašvuhtii buktojun dieđut sámedikki válgalogahallamii ohcaleamis heajudit válgalogahallama suollemassan doallama.
Eará áigeguovdilis áššit Sámediggi lea ožžon Leammi olbmuin ja fitnodateaiggádiin ávžžuhusa, ahte Leammi luonddustobu bálvalusat seillole dálá dilis.
Mun lean leamaš oktavuođas Meahcceráđđehussii, vai áššis ordnejuvvolii deaivvadeapmi Meahcceráđđehusa, Leammi olbmuid ja Sámedikki gaskka.
Dán vahku mannen doallame sága Levis semináras, mii gieđahalai suvdilis ruvkedoaimma.
Seminára deaddu lei ealáhusain ja ekonomiijas, eaige birasgáhttenolbmot lean bovdejuvvon obanassiige.
Mu sáhka gávdno sámedikki ruovttusiidduin.
Dán vahku Sámedikkis ja Eanodaga suohkanis ledje álgošiehtadallamat bieggavuoibmelávas, mii galgá ráhkaduvvot suohkana viidodahkii.
Lávas meroštallojuvvojit dán muttos bieggavuoimmi várás heivvolaš guovllut ja nuppe dáfus dat guovllut, gosa bieggavuoibmi ii galgga lasihuvvot.
Bieggavuoibmemillut ovddiduvvojit dán muttos lagamusat Giehtaruohttasa guvlui.
Loahpas vahku, bearjadaga, Sámi parlamentáralaš ráđi (SPR) stivra doalai čoakkámis Gironis.
Áššelistu lei viiddis, ja dieđihanovddasvástádus lea ráđi ságadoallis, man dihte in gieđahala čoakkánáššiid dađi viiddibut.
SPR:a jođiheapmi sirdása guovvamánu bealde Suoma sámediggái.
Sámediggi lea ožžon lassiruhtadeami SPR:a jođiheami dikšumii.
Boahtte vahku lean vuođđoláhkaváljagotti gullamis ovttas I várreságadoalli Tiina Sanila-Aikioin ráđđehusa evttohusas ratifiseret ILO 169-soahpamuša.
Guovvamánu álggus lea SPR:a ráđđečoakkán sihke Barentsa álgoálbmotkonfereansa Romssas.
Dađi bahábut in beasa čoakkámiidda báikke nala go lean juo álgočavčča várren namuhuvvon áigái iežan persovnnalaš olgoriikkamátkki ovdal go namuhuvvon čoakkámat ledje oba dieđusge.
Dát lea duođaid šállošahtti, muhto badjála manuide ii dađi bahábut veaje maidege.
Diehtemeahttunvuohta leanai burrodat ?
Suomas diehtemeahttunvuođa ovddošeapmi lea máhccan dálá áigge, goas dieđalaš diehtu kultuvrras, olbmuin, historjjás ja obanassiige máilmmis lea oažžumis eanet go goassige ovdal.
Sosiála media fieraheapmi ja atnin áidna diehtogáldun vearista álkit maid máilmmigova ja duođalašvuođa.
Muhtimiidda diehtohivvodat orru leame ilá olu, eaige ožžojun dieđu máhte analyseret, bidjat rievttes gaskavuođa eará dieđu ektui, eaige rievttes dieđu máhte identifiseret informašuvdnadulvvis dehe eaktodáhtolaš disinformašuvnnas.
Sápmelaččaid vuoigatvuođain ságastaladettiin sáhtálii atnit ođđaáigásaš sáni “ trollen ”, mii dárkkuha vásedin provoserema eahpeáššálaš vuogi mielde dehege sámegillii bostit / bostalit.
Bostaleapmi orru leame hui bivnnut riikkabeivviid ektui sámi láhkafidnuid gieđahallamis ja maiddái máŋggas suomagielalaš mediain leatnai váldán kritihkaheamit dáid bostaleddjiid / trollejeddjiid dieđuid vuostá gitta nu daddjon journalismma ovdavuojániid rájes.
Dát bođii mu millii, go lean lohkan mannan vahku sihke eanan- ja meahccedoallováljagotti ja bargoeallin- ja dásseárvováljagottiid cealkámušaid ILO 169-soahpamušas ja Yle Sámi ođđasiid, áššis gevvojuvvon ságastallama ja maŋimussan ođđasa ođđa suopmelaš ráb-musihkkaris, Uniikkis.
Bargoeallin- ja dásseárvováljagotti cealkámuša maŋŋel Yle sámi ođđasiin sihke váljagotti ságadoalli ja dan lahttu ákkastalaiga oainnuska geavadis diehtemeahttunvuođain, ášši váttisvuođain ja dainna, ahte sápmelaččat livčče sápmelašmeroštallamis sierramielalaččat.
Earenoamáš hirpmástuvvan lean Suoma románaáššiid ráđđádallangotti ságadoalli ja bargoeallin- ja dásseárvováljagotti ságadoalli Tarja Filatova oaiviliin ja kommeanttain áššis.
Sonhan šaddá dehe beassá bargat olmmošriekteáššiiguin hui máŋgga sierra dásis.
Su mielde lávdegoddi galgá geahččat buohkaid dásseárvvu, man geažil álgoálbmotrievttit sáhtále gullat earáidenai go sápmelaččaide.
Dalle go sápmelaččaid álgoálbmotsajádagas mearriduvvui vuođđolágas, daddjojuvvui, ahte álgoálbmotsajádaga maŋit geahnohuhttimat sáhtále leat ja livččenai riikkaidgaskasaš álbmotrievtti rihkkun.
Ná dulkodettiin bargoeallin- ja dásseárvováljagoddi lea geavadis šiitán álgoálbmotrivttiid ja – sajádaga, mii lea historjjálaš Suoma riikkaidgaskasaš ja álbmotlaš olmmošriektepolitihkas.
Maiddái eanan- ja meahccedoallováljagoddi jotkkii seamma linnjá mielde.
Lean goitge hui ilus das, ahte váljagotti golbma áirasa (Mats Nylund, Tytti Tuppurainen ja Satu Haapanen) guđđe olmmošriektemiehtemielalaš sierraoaiviliid váljagotti cealkámuššii ILO 169-soahpamušas ja dat čájeha, ahte buot riikkabeaiveáirasat eai leat doalvvuheamis.
Bargo- ja dearvvašvuohtaváljagoddái vuođđosuopmelaš bellodaga buot golbma ovddasteaddji ledje guođđán váljagotti cealkámuššii sierraoaivila, mas gáibide ášši máhcaheami ođđa válmmaštallamii, seamma ládje go eanan- ja meahccedoallováljagotti eanetlohkunai.
Buot riikkaidgaskasaš olmmošriektesoahpamušat vulget das, ahte bajiloainnu dásseárvui viggan sáhttá doalvut vehádatjoavkkuid ja álgoálbmogiid vealaheapmái.
Olláhuvadettiinis bargoeallin- ja dásseárvováljagotti cealkámuš doalvvulii dasa, ahte sápmelaččaid suddadanpolitihkka jođálnuvalii.
Muhtinlágán dásseárvu datnai soaitá leat, muhto dat dáhpáhuvalii váldokultuvrra eavttuiguin ja doalvvulii “ dásseárvosaš ” monokultuvrralaš Supmii, mas vehádagaid ja sápmelaččaid sajádat livččii gárži ja sámi kultuvra vehážiid mielde jávkkalii.
Sávvamis juobe románaid vuoigatvuođat sáhttet ovddiduvvot nu ahte dat eai biddjo vuostálagaid váldokultuvrra beroštumiiguin, dárbbuiguin ja miellaguottuiguin.
Románaid skuvlen-, sosiála- ja oassálastinvuoigatvuođat dárbbahit buorádusaid.
Sierramielatvuohta čuožžila duššis, go gullamiidda bovdejuvvojit dakkár bealit, mat leat šaddan beakkánin das, ahte leat sierramielalaččat sámedikkiin, geat šiitet sámedikki sajádaga ja sápmelašvuođa obanassiige.
Go sámediggi lea leamaš gullanládje riikkabeivviid váljagottiin, nu dat lea šaddan gullan eará beliin, mat leat gullamis mielde, boasttočuoččuhusaid sápmelaččain ja sámedikkis, oainnuid, main lea čielga doaludupmi, sápmelašvuostasašvuođa ja persovnnalašvuođaid.
Sámedikkis ii leat vejolašvuohta gullamiin divvut dáid beliid meattáhusaid, jos váljagotti ságadoalli ii namalassii bivdde sierra vástádusa nággemušaide.
Buncarakkisin leanai, ahte váljagoddegullamiin leat dáid cealkámušaid vuođul ožžon deattu dakkár beliid oainnut, mat vuostálastet sápmelaččaid vuoigatvuođaid ovddideami.
Dáin beliin ii leat mihkkege ovdasvástádusaid hupmat duohtavuođa, muhto dattege dat árvvoštallojuvvojit liikká luohtehahtti beallin go sámediggi.
Sámedikkis lea ovddasvástádus sámi álbmogii ja dat doahttala Suoma lágaid ja dan doaibma lea čađačuovgi ja rabas ja lea dáhpáhuvvan sámedikki čoakkáma stivrema vuollásažžan.
Sámediggi doarjalii vel sierra buot riikkabeaiveovddasteddjiide guovvamánu álggus vuođđo- ja olmmošrivttiid ovddideami várás ja ráđđehusa evttohusa dohkkeheami várás sihke ILOs ja sámediggeláhkaevttohusas.
Mihkkege ii leat vel massojuvvon ja sápmelaččain ja riikkabeaiveovddasteddjiin lea áššis dušše vuoitit.
Sávan, ahte go ášši boahtá riikkabeivviid gieđahallamii, de diehtemeahttunvuohta ii livčče šat šiehku ja sápmelaččat sáhtále luohttit Suoma stáhtii ja riikkabeaiveinstitušuvnna áššedovdamuššii ja vuoiggalašvuhtii.
Bargoeallin- ja dásseárvováljagotti lahtuin dego maid eanan- ja meahccedoallováljagotti lahtuin lea vel vejolašvuohta rievdadit áššis oainnuset go evttohusat bohtet riikkabeivviid mearrideami vuollásažžan ja doarjut olmmošriektemiehtemielalaš Suoma.
Diehtemeahttunvuohta ii leat ágga.
Livččii maid báris áigi jáhkkit stáhta virgeolbmuide, geat leat válmmaštallan ráđđehusbellodagaid politihkalaš stivrejumis sihke sámediggelága ja ILO 169-soahpamuša ratifiserema ráđđehusa evttohusaid.
Dáin leat váldojuvvon vuhtii Suoma lágat, riikkaidgaskasaš geatnegasvuođat sihke ráđđehusbellodagaid ásahan ravdaeavttut anedettiin seammas ávvira fuolalaš ja oassálastit mielde váldon áššiid válmmaštallamis.
Nu, soames sáhttá imaštallat maid manin ovttastahtten ráb-lávlu Uniikki ja váljagottiid seamma “ diehtemeahttunvuođa burrodahkii ”.
Danin, go áššit laktásit diehtemeahttunvuhtii ja muitalit historjjás, earáid kultuvrras ja árvvuin.
Dađi bahábut dávjá vajálduvvá, ahte kulturárvvut eai leat buohkaide seammat iige visot leat gávpegálvu.
Ráb-lávlu Uniikki lei Sallas govveme musihkkavideo Nunnukalailaa-bihttásis meavrresgárri gieđastis.
Son imaštalai, manin dat adnojovvo loavkahahttin, daningo Davvi-Suoma olbmot leat leamaš bargame musihkkavideo iige musihkkabihttá gieđahala sámi kultuvrra.
Bihtá namma buktá máŋgga sápmelažžii daid morašlaš stereotypiaid, maid populárakultuvra duddjui ja mas máŋggat sápmelaččat šadde gillát.
Suomas ráb-musihkas lea leamaš nanu servodatlaš olli ja musihkkaárbevierru lea váldán beali dávjá vehádagaid ja vealahuvvon olbmuid beales.
Dát bihttá iežas duddjon miellagovaiguin manná nuppi ravdageahčái ja ipmirdan bures olbmuid suhtastuvvama ja suivastuvvama.
Lihkus musihka bealde sáhttit vuordit somás ságaid ja orrut gealdagasas beassabago goappaš sápmelaš evttohasat Solju ja Jon Henrik Fjällgren Grand Prix finálii.
Dat livččii oba fiinna ášši ja sávan, ahte goappašat beassaba ja mii Suoma bealde beasaleimmet illudit ja orrut gealdagas Soljju beales ja maid jienastit sápmelaš loaiddasteaddji.
Grad Prixashan ii mu muittu mielde oaččo jienastit iežas riikka evttohasa.
Dán vahku sámediggi ráđđádalai Norgga sámedikkii Deanu soahpamuša dilis.
Norgga stáhta háliida geassádit soahpamušas ja lea evttohallan Norgga sámediggáinai, ahte maiddái dat evttohivččii soahpamušas eret cealkima.
Ráđđádallamat ledje danin dárbbašlaččat.
Jos Norgá cealká iežas eret soahpamušas, de guolástus muddejuvvolii álbmotlaš dásis ja dat sáhtálii dagahit soahpameahttunvuođaid, heajudit guollemáddodagaid ja váikkuhivččii sihkkarit biehtadahkkásit guovllu sápmelaččaide.
Sámedikkiid oktasaš linnjá lei, ahte Deanu soahpamuš galgá dorvvastit ja ovddidit sápmelaččaid vuoigatvuođaid.
Dieđáhusat čoakkámiin gávdnojit Sámedikki ruovttusiidduin.
Manan loahppavahku Helssegis Olgoáššiidministeriija ja riikkaidgaskasaš olmmosriekteáššiid ráđáđdallangotti (IONK) lágidan semináras Olmmošrievttit Suoma olgoriikapolitihkas.
Gaskavahkko lean Brysselis hupmame Arctic Dialogue – semináras ja mus lea stuora gudni ovttas golmma eará olbmuin leat luobaheame 1500 olbmo vuolláičállin árktalaš julggaštusa biras-, mearra- ja guolleáššiid EU-komissárii Karmenu Vellai.
Geasseluopmodearvvuođagat Tragihkalaš dáhpáhusat Oslos 22.7. bissehe ja guoskkahe sakka maid mu geasseluomu áigge.
Lean sádden Suoma sámedikki ja Sámi parlamentáralaš ráđi beales morašváidaleami ja oasseváldima duššan olbmuid oapmehaččaide ja roasmmehuvvan olbmuide dego maid Norgga álbmogii ja sápmelaččaide norgalaš servodaga oassin Norgga sámedikki presideanta Egil Ollii.
Geasi álgu manai bargoáššiin.
Sámedikki dievasčoakkán dollojuvvui 30.6.
Dábálaččat hui ságastalli sámediggelahtut eai hálidange ságastallat Kataisa ráđđehusa prográmmas dehe artihkal 8(j)-bargojoavkku loahpparaporttas, vaikko muitalin dain álgosáhkavuorustan sámediggelahtuide ja dadjen iežan válmmasvuođas muitalit dain dárkileappotge.
Sámedikki jagi 2010 doaibmačilgehus ja rehketdoalloloahpahus dohkkehuvvuiga ja sámediggelahtut besse oahpásnuvvat sámi kulturguovddáš Sajosii ja dan boahttevaš doaimmaide.
Mihcamárvahku mannalin hoahpohoahpus Helssegis.
Ovdanbukten biodiversiteahttabargojovkui artihkal 8(j)-bargojoavkku loahpparaportta ja dan ávžžuhusaid.
Loahpparaporta oaččui buori vuostáiváldima bd-bargojoavkkus ja giitosiid vuđolaš barggus.
Bd-bargojoavkkus bođii čielga doarjja loahpparaportii ja dan evttohusaide.
Seamma beaivve sámediggi ráđđádalai eanan- ja meahccedoalloministeriijain meahcceráđđehusa hálddahusmálles.
Ráđđáhusprográmmas daddjo, ahte meahcceráđđehus seailu oktilažžan.
Ráđđádallamis gieđahallojuvvoje luonddubálvalusaid iehčanasvuohta, almmolaš bálvalusaid boahtteáigi ja sámiid ruovttuguovllu sierragažaldagat.
Sámedikki beales evttohin, ahte meahcceráđđehusa hálddahusmálles galgá váldit vuhtii ráđđehusprográmma linnjemiid, mat gusket sápmelaččaid ja eanangeavaheami ja ráhkkanuvvo dasa ahte ILO 169-soahpamuš ratifiserejuvvo.
Evttoheimmet, ahte hálddahusmálle joatkkaválmmaštallama olis galgá gullat vuoigatvuohtaministeriija ja sámedikki.
Šiehtaimmet, ahte máhccat áššái čavčča bealde ráđđádallamiin ja ahte áigedávvalis váldojuvvo vuhtii sámedikki sajádat, vai háhppehit válmmaštallat ráđđádallamiid parlamentáralaččat ja gieđahallat ášši stivrras.
Borgemánu loahpas Roavenjárggas dollojuvvo meahcceráđđehusa lahkaođasteami čanusjoavkoseminára.
Muđuid sávan beassat lossa giđa maŋŋel doallat luomu ovttas iežan bearrašiin, lohkat čáppagirjjálašvuođa ja muđuid muossánit.
Geasseluomu áigge ferte maid fuolalaččat suokkardit vuolggángo evttohassan sámediggeválgii.
Seammalágán guorahallan dáidá maid máŋgga dálá diggelahtus ja vejolaš ođđa sámediggeválgaevttohasain.
Dego ovddit bloggastan čállennai, de boahtte sámediggeáigodagas šaddá beroštahtti ja aŋkke ráđđehusprográmma mielde lea vuordimis, ahte sámiid riektesajádat ja sámedikki sajádat buorrána.
Sávannai, ahte dán barggu várás oažžut buriid, ovttasbargonávccalaš, áššedovdi evttohasaid, sihke dievdduid ja nissoniid, nuoraid ja boarrásiid evttohasaid sihke árbevirolaš sámi ealáhusaiguin bargiid, duodjáriid ja árbevirolaš dieđu hálddašeddjiid evttohassan miehta sámi ja dan olggobealdenai.
Doaivvu mielde oažžut olu evttohasaid ja miellagiddevaš ja áššiide vuojulduvvi válggaid !
Ovddit sámediggeválggain ii leat bearehaga bargojuvvon almmolaš válgabargu, iige almmolaš ságastallamis leat leamaš sáhka das, makkár áššiid evttohasat hálidivčče ovddidit sámedikkis ja mii lea evttohasaid oaidnu árbevirolaš ealáhusaide, skuvlejupmái, sámegiela sajádahkii, sámedikki sajádaga ovddideapmái ja eananvuoigatvuođaide.
Áššiide vuojulduvvi válggat gáibidit olu sámi medias – doaivvu mielde Yle Sámi rádio lea dáid áššiid suokkardan.
Čálán fas bloggái borgemánu bealde go lean máhccan bargui.
Dearvvuođagat geasseluomu maŋŋel Čakča lea álgan hohpolažžan.
Stivra čoahkkanii odne juo vuosttaš telefunčoakkámii gieđahallat aivve hohpolaččamus áššiid.
Stivra dohkkehii beali váldima politihkalaš bellodagaide ja sierra ministeriijaide doaimmahuvvot guovddášáššiin, mat gusket sápmelaččaid ja maid evttohit ráđđehusprográmmii ja maid sávaimet politihkalaš bellodagaid gieđahallat iežaset válgaprográmmain.
Ministeriijat válmmaštallet prográmma boahttevuođa várás boahttevaš ráđđehusprográmma vuođđun ja ášši válmmaštallojuvvo juo bárisin dán čavčča.
Dálá ráđđehusprográmmas sápmelašáššit namuhuvvojit dušše hui sulalaččat.
Ráđđehus lea čatnasan dorvvastit sápmelaččaid vuoigatvuođa doalahit ja gárgehit iežaset giela ja kultuvrra vuođđolágas mearriduvvon kulturiešstivrema vuođul.
Dasa lassin sosiála- ja dearvvašvuohtabálvalusaid oažžun viggojuvvo dorvvastuvvot maiddái sámegielagiidda dego maid seamma ládje viggojuvvo váldojuvvot vuhtii sámegiella bálvalanráhkadaga ođastusas.
Ulbmilat leat hui almmolaš dásis iige ráđđehusprográmma sátnehámit sámi kulturiešstivrema dorvvasteamis leat buktán sámdiggái lasi resurssaid bargat.
Boahtte ráđđehusprográmmii galggaliinai oažžut konkrehtalaččat ulbmiliid iige dušše viggamušaid.
Sámedikki evttohus lei hui deahtis ja vuođđuduvvá váldoulbmiliiddis dáfus sámedikki doaibmaprográmmii.
Go sápmelaččaid vuoigatvuođat guoskkahit máŋgga sierra ministeriija ja sápmelaččaid riektedorvvu buorideapmi gáibida viiddit koordinerema, de evttohitnai sápmelaš kultuvrra politihkkaprográmma álggaheami.
Evttohit maid, ahte boahtte ráđđehusprográmmas čatnasuvvo giellaealáskahttinprográmma resurseremii ja ovddideapmái sihke dáhkiduvvo dárbbašlaš sápmelaččaid sosiála- ja dearvvašvuohtabálvalusaid ruhtadeapmi lága mielde sámi kulturiešstivrema vuođul.
Gáibidit sámegiel oahppamateriála ruhtadeami dego maid sámi kulturmearreruđaid baideapmái.
Sámi lágalaš sajádat galgá buoriduvvot nu ahte ratifiserejuvvo ILO 169-soahpamuš ja davviriikkalaš sámi soahpamuš sihke olláhuhttojuvvo ON. a álgoálbmotjulggaštus Suomas.
Gáibidit buorádusa sámi ealáhusaid dillái ja doarjagii sihke beahtoelliid vahátbuhttenvuogádahkii.
Sámedikki beali váldin gávdno lagašbeivviid álgagat ja evttohusat oasis.
Odne lei maid 8(j)-bargojoavkku vuosttaš čavčča čoakkán.
Doaibmaáigodahkamet nohká jagi loahpas ja čavččas šaddá hohpolaš vai oažžut bargguideamet bargojuvvot.
Sámediggi lea ráhkadan birasministeriija ruhtademiin geasset čilgehusa biodiversiteahttasoahpamuša Akwé:Ko rávvagiid goris Suoma álbmotlaš lágaide ja ollahuhtiimet čilgehusas sáttaságastallama.
Sámedikki čakča lea dás duohkonai hohpolaš.
Sámi parlamentáralaš ráđi jođiheapmi doalvu olu min resurssaid eará bargguid ja 8(j)-bargojoavkku barggu lassin.
Lihkus goit sámegiel giellabesiid resurssat leat buoriduvvon ja lea maid lohpiduvvon stáđásnuhttojuvvot giellabesiid ruhtadeapmi.
Maiddái sámedikki nuoraidráđi barggu ruhtadeapmái čatnasuvvo.
Muđuid bušeahtta ii buvtte buorádusaid.
Sámegiel oahppomateriála buvttadeapmái čadnon ruđat bissu velnai liiggás vuollegis dásis, vai dainna sáhttá dorvvastit sámegiel oahppomateriála oažžuma buot Suomas adnon golmma sámegielain vuođđo- ja nuppi ceahki oahpahusas.
Dađi bahábut bušeahttaárvalus lasiha goluid davviolbmuide nu ahte dat lasiha orrungoluid.
Sámiid ruovttuguovllu váldoliggenvuohki lea elrávdnji ja olju ja energiijavearu lassáneami mielde orrun divru sámiid ruovttuguovllus.
Dáppe davvin sámiid ruovttuguovllus eai leat maid darferiggodagat, eaige duođalaš vejolašvuođa atnit ávkki dan nuoskkidahtti ja hálbbes fossiilaboaldámuša.
Guhkes mátkegaskkaid ja energiijariggodagaid unnodaga dihte sávan, ahte ráđđehus čuoziha energiijadoarjagiid earenoamážit sámiid ruovttuguvlui vai ruovttudoalut sáhttet molsut energiijahámiideaset dakkárin, mat atnet ávkki ođasnuvvi energiijagálduin.
Geasseluopmu lea meaddel ja lean leamaš vuosttaš vahku barggus.
Deiven Anáris Lappi universiteahta stivrra, masa muitalin sámi dutkama dárbbuin.
Deaivvadin dasa lassin Meahcceráđđehusa ja eanan- ja meahccedoalloministeriija ovddasteddjiid.
Čoakkáma fáddán lei sámedikki ja Meahcceráđđehusa gaskavuođa ovttasbargu.
Ruhtaministeriija (RM) evttohus boahtte jagi bušeahttan ii lohpit buori sámi kultuvrii.
Sámedikki aitosaš doaimma ruhtadeapmi ii evttohuvvo čuhppojuvvot, mii dieđusge illudahttá.
Go muđuid lohká ruhtaministeriija bušeahttaárvalusa de dat ii leatge šat nu buorre.
Sámegiela ealáskahttinprográmma olláhuhttimii ii evttohuvvo senttege – iige prográmma leat vel obba dohkkehuvvonge ! ! !
Sivva ii leat goitge akto ruhtaministeriijas – oahpahus- ja kulturministeriija ii lean oba evttohange bušeahttaárvalusastis ruđa sámegiela ealáskahttinprográmma olláhuhttimii iige prográmma obanassiige namuhuvvo sániinge ministeriija bušeahttaárvalusas.
Oahpahus- ja kulturministeriija (OKM) doaibma bohciidahttá stuora fuola.
Lean bivdán hálddahusa váldit dakkaviđe oktavuođa OKM:ái sámegiela ealáskahttinprográmmas.
Sámediggi lea dán vahku lahkonan vuoigatvuohtaministeriija ja oahpahus- ja kulturministeriija ruhtaministeriija bušeahttaárvalusas.
Sámi kultuvrra doarjja plánejuvvo čuhppojuvvot – vuohon oktii.
RM:a árvalusa mielde jagi 2014 dat čuhppojuvvo duohtaáššis ollásii 60 000 euroin.
Jagi 2014 Suoma stáhta hálddašeami ja juohkima várás boahtti davviriikkalaš sámi Gollegiella-bálkkašupmi, buot goluidisguin sulaid 30 000 euro, gokčojuvvo oahpahus- ja kulturministeriija ilmmuhusa mielde sámi kultuvrra ja dáidaga doarjumii dárkkuhuvvon mearreruđas.
Dasa lassin Diidalámpa-mánáidkulturfierpmádaga doaibmabadji nohká jagi 2013 loahpas dego maid dasa čujuhuvvon stáhtaruhtadeapmi.
Sámedikki olis sámi mánáidkulturguovddáš lea doaibman Diidalámppa-fierpmádahkii gullan Lappi mánáidkulturguovddáža lahttun ja lea ožžon dan bakte jahkásaččat sulaid 30 000 euro stáhtadoarjaga doaibmasis.
Dát doarjja nohká jagi 2013 loahpas Diidalámppa doaibmabaji nohkama mielde.
Geahpádus heajudivččii earenoamážit sámi mánáidkulturguovddáža doaibmaeavttuid ja jos stáhta ii nuppástuhte bušeahttaárvalusas dákko bakte, de mánáidkulturguovddáža doaibma sáhttá nohkat obbanaga.
Ruhtadeami unnun váikkuhivččii maid sámi kulturmearreruhtii, álgoálbmogiid ealligovvaguovddážii ja musihkkaguovddážii.
Sámediggi lea nohkavaš jagi áigge ráđđádallan oahpahus- ja kulturministeriija ovddasteddjiiguin máŋgga háve ja doarjalan sámi mánáidkulturguovddáža ruhtadeami dorvvasteami várás.
Orru leame nu, ahte dát doarjaleapmi lea mannan bealjehis beljiide.
RM čuohpalii maid muđuid sámi mánáin.
Giella- ja kulturbeassedoibmaruhta čuhppojuvvo 400 000 euroin – dehege doaibma unnulii dálážis badjel beliin.
Sámediggi lea gáibidan ruhtadeami doallama unnimusat dálá dásis.
Evttohus lea njulgestaga hui morašlaš dilis, mas sámegiella plánejuvvo ealáskahttojuvvot ja Suopma lea riikkaidgaskasaččat čatnasan sámegielaid ealáskahttimii.
Lean leamaš bušeahttačuohppanplánain oktavuođas njuolga maid politihkalaš virgeolbmuide.
RM:a evttohus livččii vuorrádus sámi kultuvrii ja sámegiela ealásḱahttimii.
Stáhta galgá gávdnat seasttuid eará sajes go sámi mánáin ja nuorain.
Boahtte vahku vuolggán Johkamohkkái Ruoŧa sámedikki válgaáigodaga virggálaš rahpamii.
Ruoŧa gonagas oassálastá rahpamii ja rahpá válgaáigodaga.
Oassálasttán rahpamiid olis ordnejuvvon jorbabeavdde ságastallamii sámii eananvuoigatvuođain.
Čakčamánu álggus leat boahtime hui dehálaš čoakkámat.
Sámediggelága ođasnuhttinbargojoavku doallá maŋimus čoakkámiid čakčamánu mielde ja guođđá láhkaevttohusas vuoigatvuohtaministarii ja evttohusaid váikkuhusaidárvvoštallan galgá maid gearggahuvvot gárvvisin.
Bargojoavkku bargamii lea unnán áigi go ja bargojoavku ferte leahtuin dahkat evttohusas daningo meahcceráđđehusláhka galgá gárvánit jagi loahpa rádjái.
Artihkal 8(j)-bargojoavku galgá maid čoahkkanit čakčat gárvet bd-strategiija ja doaibmaprográmma olláhuhttima ja oainnuid riikkaidgaskasaš artihkal 8(j)-bargojoavkku oassebeallečoakkámii.
Čakčat lea maid sámi parlamentáralaš ráđi dievasčoakkán, mas geahčaduvvo earenoamážit sámi giellaovttasbarggu ođđasit organiseren ja davviriikkalaš sámi soahpamuša joatkkaráđđádallamiid ovdáneapmi.
Davviriikkalaš sámi soahpamuša joatkkaráđđádallamat joatkahuvvet čakčat.
Ráđđádallamat leat ovdánan duskkástuhtti njozet iige mastege leat vel šihtton muhto soahpamušdeavsttas leat ain válmmaštalli ságastallamat.
Sámediggi vuordá maid stáhtaráđis ovdáneami ILO 169-soahpamuša ratifiseremis.
Vai soahpamuš sáhttá ratifiserejuvvot dán ráđđehusbaji áigge, de čakčat galget dahkkojuvvot čovdosat ja álggahuvvot ratifiserenáruid jávkadeapmi.
Fuolastuhtti ratifiserema dáfus lea dat, ahte Suopma lea mearridan, ahte dat ii oza ON:a dorvvolašvuohtaráđđái jagi 2015.
Suopma lea juo vuollánan riikkaidgaskasaččat – Suopma ii vigga šat leat olmmošrivttiid riikkaidgaskasaš málleriika.
Iihal galggale vuollánit ilá jođánit dánge áššis.
Čakčat lea ulbmil oažžut sámedikki iežas doaimma viimmat ovdánit. Dán jagi mielde galget ovddiduvvot ja dohkkehuvvot sámedikki persovdnapolitihkalaš prográmma sihke ovttaveardásašvuohta- ja dásseárvoplánat ja dađistaga álggahuvvot daid olláhuhttin.
Buori čavčča joatkaga ramádaga guvlui.
Riikkaidgaskasaš deaddu ratifiseret Ilo 169-soahpamuša lassána
Dieđáhus raporttas, mu sáhka áittardeaddjái ja ieš raporta gávdnojit sámedikki ruovttusiidduin.
Mus lei illu deaivvadit olmmošriekteáittardeddjiin su Suoma guossástallama olis geassemánus.
Ságastalaime suinna hui guhká Suoma sápmelaččaid sajádagas ja sápmelaččaid rivttiid olláhuvvama váilevašvuođain.
Bukten áittardeaddjái ovdan Suoma sámedikki čoakkáma dahkan evttohusaid Ilo 169-soahpamuša ratifiserenproseassan sihke alimus hálddahusrievtti (AHR:a) dahkan mearrádusaid váikkuhusain dievasmahttit sámedikki válgalogahallama sámedikki oainnu vuostásaččat.
Bukten maid ovdan eanan- ja meahccedoalloministeriija biehtadahkes doaladumi Ilo 169-soahpamuša ratifiseremii ja sápmelaččaid riektesajádaga buorideapmái.
Mu ipmárdusa mielde áittardeaddji lea ságastallan áššis guossástallamis olis maiddái eanan- ja meahccedoalloministeriijain.
Muitalin maid, ahte rasisttalaš ságastallan lea lassánan mearkkašahtti ládje dán jagi Ilo 169-soahpamuša ratifiserenproseassa álggaheami geažil.
Sápmelaččat leat juobe uhkiduvvon.
Dovddut lea čavgan ja sápmelaččaid rivttiid vuostálastit leat álggahan sápmelašvuostásaš kampánnjaid.
Guossástallama vuođul olmmošriekteáittardeaddji Nils Muižnieks lea čállán raportta ávžžuhusaidisguin, mii guoská Suoma.
Áittardeaddji, dego ON:a álgoálbmotraporterejeaddji, EU:a parlameanta, ON:a olmmošriektekomitea, Eurohpá Ráđi ministtarkomitea, Eurohpá Ráđi vehádatrápmakomitea, ECRI (Eurohpá Ráđi vuollásaš komisšuvdna rasismma ja utnohisvuođa vuostá), ON:a nállevealahankomitea, Ekonomalaš, sosiálalaš ja čuvgehuslaš rivttiid komitea, Mánáid vuoigatvuođaid komitea ja ON:a oppamáilmmálaš mearreáiggegeahčadeapmi leat ávžžuhan Suoma ratifiseret Ilo 169-soahpamuša.
Riikkaidgaskasaš olmmošriekteorgánat leat hui ovttamielalaččat das, maid Suopma ferte dahkat.
Suomas leat dál maŋimus ráđđádallamat báikkis ON:a dorvoolašvuohtaráđđái ja viggamuša doarjjulii riikkaidgaskasaš olmmošriekteorgánaid ávžžuhusaid olláhuhttin.
Stáhtaráđi ulbmilin lea gieđahallat álgočavčča mot Ilo 169-soahpamuša ratifiseremis galggalii ovdánit.
Eurohpá Ráđi olmmošriekteáittardeaddji Muižnieks evttohii, ahte Suopma árvvoštalalii duođas Suoma sámedikki evttohusa das, ahte Ilo 169-soahpamuša ratifiseren válmmaštallojuvvolii parlamentáralaš komiteas, mas livčče sámedikki ja riikkabeivviid ovddasteaddjit.
Odne ledjen vuoigatvuohtaministeriija ásahan sámediggelága ođasteami válmmaštalli bargojoavkku vuosttaš čoakkámis.
Sámediggi buvttii čoakkámii iežas evttohusa das, mot bargojoavkku barggus galggalii ovdánit.
Muđuid ságastalaimet čoakkámis lagamusat čoakkánáigedávvalis, barggu vuođuin ja ulbmiliin.
Oassálasttán dán vahku maid maid biodiversiteahttabargojoavkku čoakkámii, olmmošriekteáirrasgotti bargoválljagotti čoakkámii, sámedikki stivrra čoakkámii sihke vuoigatvuohtaministeriija giellaáššiid ráđđádallangotti deaivvadeapmái Anáris.
Stivrra čoakkáma áššelisttus leat dehálaš áššit.
Sámedikki čoakkámis ja boazodoalloáššiin
Hohpolaš bargovahkku lea duogábealde ja liikká hohpolaš lea ovddabealde.
Sámedikki dievasčoakkán lea dollojuvvon ovddetbeaivve.
Čoakkánmearrádusas gávdno dieđáhus sámedikki ruovttusiidduin.
Dieđán, ahte áššis leat jođus olu šolžžat ja áššis ságastallojuvvo ságastallanbálsttáin.
Ipmirdan olbmo luonddu ja dárbbu gávdnat áššái ákkaid ja hálu diehtit mearrádusa buot duogážiid.
Dađi bahábut dat ii leat vejolaš ja sávannai, ahte sámediggái addojuvvo bargoráfi dego bargoservošamet áigi áhtat áššis.
Earenoamáš dehálaš lea gudnejahttit hálddahushoavdda ja su lagamuččaid priváhtavuođa ja addit sidjiide áiggi ja ráfi vuogáiduvvat dillái.
Lean gullan, ahte mearrádus lea adnon politihkalaš suollemaslihttun.
Áššis ii leat mihkkege politihkalaččaid, muhto mearrádus lea dahkkon lágaid vuođul ja áššis leat adnon olggobeal, bealakeahtes áššedovdit.
Čoakkáma mearrádusa ákkaid in sáhte čilget dađi eanet, daningo dalle rihkkolin almmolašvuohtalága.
Jearaldagas lea mu barganáigge váddáseamos ja losimus mearrádus.
Oba čakča lea leamaš sámediggái hui lossat dán ášši geažil.
Ovttaáigásaččat mis leat duođaid dehálaš proseassat jođus dego sámediggelága ja meahcceráđđehuslága ođasteapmi.
Dilli lea leamaš luohttámušolbmuide ja bargiide vuoiŋŋalaččat lossat, muhto dat lea váikkuhan maid sámediggái bargosearvvušin.
Mii leat lágidan bargiide ságastallanveahki dilis ja maid skuvlejumi.
Mii boahtit sihkkarit joatkit ságastallanveahki ja skuvlejumi.
Sámediggái dahkko guovlohálddašanvirgelágádusa doaimmas bargosuodjalandárkkistus, mas gieđahallojuvvojit sámedikki bargandilit ja bargiidjođiheapmi.
Sámedikki hálddahus doallá boahtte bearjadaga čoakkáma, mas gieđahallat hohpolaš áššiid, sámedikki ekonomiijadili ja bargiidhálddahusa áššiid.
Ikte duorastaga ordniimet guhkes áigái sámiid ruovttuguovllu bálgesiid boazoisidiid ja sámedikki oktasaščoakkáma.
Šattaimet sáddet bovdehusa oanehis bovdenáiggiin ja máŋgga bálgesis ledje rátkimat.
Eatnasat boazoisidiin besse liikká boahtit čoakkámii, mas lean hui duhtavaš.
Sámediggi lei bovden čoakkáma čoahkkái, vai sáhtáleimmet gullat bálgesiid oainnuid ja jurdagiid.
Mis lei earenoamáš buorre ja huksejeaddji ságastallan ja ožžon čoakkámis fas ođđa vuoimmi ja movtta ovddidit sámi boazodoalu sajádaga.
Gulaimet bálgesiid kriterain ja oaččuimet evttohusaid daid ovddideami várás, maid doalvut ovddos.
Eanan- ja meahccedoalloministeriija ásahan bargojoavkku, mii galgá čielggadit sámiid oassálastinrivttiid nannema, oktan bargun lea boazodoalu oppalaš eavttuid buorideapmi sámiid ruovttuguovllus.
Bargojoavkku ságadoalli Pentti Lähteenojan mielde ovddideapmi galgá dáhpáhuvvat almmá boazodoallolága rahpama haga.
Gulaimet boazoisidiid oainnuid mot boazodoallu galggalii ovddiduvvot ja diehttelas oktan ovddidanulbmilin loktanii ovdan doarjjadási bajideapmi.
Gieđahalaimet čoakkámis maid oainnuid Meahcceráđđehusa ja bálgesiid ovttastusa dahkan soahpamušas, mii guoská boazodoalu vuhtii váldima stáhta hálddašan eananviidodagain.
Soahpamuš spiehkasta ovddit soahpamuš nu, ahte dat lea olahuvvon guoskat maid sámiid ruovttuguovllu iige das leat ráđđádallojuvvon sámedikkiin.
Boazoisitčoakkáma ovttamielalaš signála lei dat, ahte soahpamuš gáibida gárgeheami sámiid ruovttuguovllu oasis.
Tukes (dorvvolašvuohta- ja kemikálavirgelágádus) lei bivdán sámedikki oainnu ruvkelága 38 § olláhuhttimis, mii guoská lohpeárvvoštallama sámiid ruovttuguovllus.
Sámediggi lea addán áššis Tukesii vástádusa, mii gávdno sámedikki ruovttusiidduin.
Bálgesat, maidda leat boahtán olu ohcamušat, muitale iežaset leat vuoimmeheamit áššis, eaige dat háhppet vástidit buot cealkinbivdagiidda iežaset boazobargguid olis.
Lohpideimmet loktet ášši ovdan ráđđádallamiin Tukesiin ja eará eiseválddiiguin.
Muitalin čoakkámii maid artihkal 8(j):a ovddideamis ja olláhuhttimis.
Sámediggi lohpidii ovddidit boazoisitčoakkáma ságastallamiin ovdan boahtán áššiid.
Gieđahallat čuovvovaš oktasaščoakkámis maid PEFC-kriteraid ja Meahcceráđđehusa ja Bálgesiid ovttastusa dahkan soahpamuša.
Sámediggelága ođasnuhttima válmmaštallan bargojoavku luobaha ovttamielalaš evttohusas vuoigatvuohtaministtar Anna-Maja Henrikssonii 31.10.
Disdaga ráđđádallat Meahcceráđđehusain ee. PEFC-vuovdesertikašuvdnakritearain.
Ođđa ruvkeláhka galggai ruvkeindustriija ja málbmaohcciid mielde goahcat movtta málbmaohcamii ja ruvkkiid vuođđudeapmái.
Riikkaidgaskasaš ekonomiijaroassu, ođđa teknologiija gárganeapmi ja lassánan minerálaid dárbu lea lasihan riikkasis go riikkaidgaskasas dásisge beroštumi Suoma málbmariggodagaide.
Suoma ođđa ruvkeláhka gal maid ii leat nu garas, ahte dat gávdnjelii ovttage doaibmi – baicca nuppe gežiid.
Mediadieđuid mielde earenoamážit Anára gielda lea áŋgiruššagoahtán árjjálaččat ruvkedoaimmas ođđa ealáhussuorggi dál mátkedoaibmaealáhusas sorjavaš Anára gildii.
Anára gielda lea juo čielggadišgoahtán ášši ja lea juo ordnen sierra čanusjoavkkuid gullandilálašvuođa, masa sámediggi gal ii dohkkehuvvon.
Anára gieldahan lea guottihan gielddahálddahusa ráhkadusođastusa válmmaštallan bargojoavkku evttohusa ovttastahttit Sámi bálgesa viidodaga, Anára gieldda ja Ohcejoga gieldda oktan stuora gieldan ja lea maid evttohan, ahte Eanodaga suohkan ovttastahttojuvvolii dán gildii.
Sámedikki čoakkán lea ovttamielalaččat vuostálastán dán evttohusa.
Ii sihkkarit manale guhká, ovdalgo ođđa gielda gárgehisgoađálii ruvkeindustriija áŋgirit nu Ohcejohkii, Eanodahkii go Vuhččuige.
Čakčat leat suohkanválggat ja sávannai, ahte ruvkeindustriija ovddideapmi loktanivččii válggain ságastallamii ja jienasteaddjit sáhtále váldit eakti vuogi mielde beali dákkár ealáhuspolitihkalaš ovddideapmái.
Eanodaga guovllos leat maid iežas buncaraggát, mat gullet málbmaohcamii.
Geologiija dutkanguovddás dehege GDG lea ožžon Meahcceráđđehusas dutkanlobi ja dan vuođul dat lea dutkan Giehtaruohttasa eananvuođu áhpasit, daningo dat guđii oba Giehtaruohttasa govddu, Gulddáma gili rájes Beattegii ja gitta Robi rádjái olli várrehusilmmuhusa.
GDG:a várren viidodat njielastivččii stuora oasi Giehtaruohttasa bálgesa guohtoneatnamiin ja maid Giehtaruohttasa ja Darvvátvári meahcceguovlluin.
Govva ruvkeregistara gártabálvalusas.
Govas GDG:a vuoluštanilmmuhusviidodat sihke Dragon Mininga vuolušteamit riekkistahtton.
GDG ii sáhte lága mielde atnit ávkin málbmagávdnosa, dat sáhttá dušše ohcat málmma.
GDG:a vuoluštanilmmuhusa mielde viidodagas livččii golli, nihkkel, ruovdi, veaiki ja platiina.
Báktevuođđogártema mielde guovllus lea maid urána.
Ruvkelága § 9 mielde uránaohcan gáibida álohii málbmaohcanlobi.
GDG:a várrehusviidodaga siste lea juo austrálialaš ruvkefitnodaga Dragon Mininga máŋga vuolušteami.
Mu dieđuid mielde GDG:a várrehusviidodaga siste, lahká Dragon Mininga vuoluštemiid, lea mearkkašahtti uránagávnnus, mii doallá 5 % urána.
Ruvkedoaimma vuođđudeami gánnáhahttivuođa dáfus lea árvvoštallojuvvon, ahte uránaruvkkiid dáfus ruvkke ceggen livččii gánnáhahtti jos doallivuohta lea 0,1 %.
Dragon Mininga suopmelaš nieidafitnodagas lea Suomas ruvke- ja málbmaohcandoaibma.
GDG vuovdá konsultabálvalusaid namuhuvvon fitnodagaide ja leanai hui jáhkehahtti, ahte GDG:a vuoluštanvuoigatvuođat čuorvvasgávppašuvvojit maŋŋelaš bargo- ja ealáhusministeriija doaimmas.
Daningo Dragon Miningis leat várrehusa siste juo vuolušteamit, Dragon Mining livččii áidna mávssolaš vuoigatvuođa oasti.
Meannudeapmi sáhttá addit dakkár ipmárdusa, ahte GDG, mas leat lagaš oktavuođat Dragon Mining os:ái, lea duohtavuođas dutkanlobi sujiin ohcan málmma Dragon Mininga beales.
Loahpalaš ulbmilin lea sihkkarit urána, veaikki ja nihkkela ávkin adni ruvkke vuođđudeapmi Giehtaruohttasii ja Jiekŋameara togaruovderáŧi huksen Gilbbesjavrre bakte fievrredit ruvkeminerálaid miehtá máilmmi.
Ruvkke vuođđudeapmi livččii ollásii ođđa ruvkelága mearrádusaid vuostá.
Dál ealáhuseallima ja gávpegámmára garra mokta Jiekŋameara ruovderáŧi huksemii boahtá rievttes sadjái dehege kontekstii.
Ruvke- ja ruovderáŧŧebumii viivvuhuvvan eai beroš luonddu ja ekonomiija realiteahtain.
Turku universiteahta logistihkkaprofessor lea Kauppalehti-aviissa jearahallamis ovttačilggolaččat duođaldan, ahte Jiekŋameara ruovderáŧis ii šatta gánnáhahtti, dálkkádaga, ekonomiija ja birrasa ravdaeavttuid geažil.
Doaivvu mielde Nuorta- ja Davvi-Suopma gárgehanbargojoavku, man barggu gieđahallen ovddit bloggastan, oahpásnuvvá professora jierbmás jurdagiidda.
Lean bivdán sámedikki čállingotti válmmaštallat sámedikki cealkámuša GDG:a sajádahkii ja Meahcceráđđehusa prinsihppii mieđihit dutkanlobiid geologalaš dutkamuššii sámiid ruovttuguovllus.
Dálá dilli lea gierdameahttun ja addá GDG:ái mearkkašahtti ovdamuni, daningo dutkanlobi sujiin dat ii dárbbat fuolahit ruvkelága servodatlaš geatnegasvuođaid olláhuvvamis.
Boahtte vahku sámediggi ráđđádallá dorvoteknihka guovddážiin, Tukesiin, sámiid ruovttuguovllu golledoidinohcamušain almmolaš dásis, dehege ráđđádallamiin lea ulbmil šiehttat das, mot ođđa ruvkelága sámiid ruovttuguovllu geatnegasvuođat gieđahallojuvvojit ja váldojuvvojit vuhtii lohpeproseassas.
Lokten čoakkámis ovdan maid namuhuvvon GDG:a ohcamuša.
Sámediggi dohkkehii ovttamielalaččat cealkámuša evttohusas sámegielaid ealáskahttinprográmman.
Cealkámuš gávdno sámedikki ruovttusiidduin lagašáiggiid.
Sámediggi evttohii dárkkistemiid giellaealáskahttinprográmma doaibmabidjoevttohusaide sihke guhtta ođđa doaibmabidjoevttohusa váldojuvvot prográmmii.
Sámediggi evttohii ođđa doaibmabidjun dan, ahte almmolaš gielladutkosis dahkkojuvvo vejolažžan čađahit dan maid anáraš- ja nuortalašgielas, sámegielalaš aviisadoarjaga doarjjameari bajideami, sámegielalaš girjjálašvuođa ja girjjálašvuođa jorgaleami doarjjaortnega vuođđudeami, sámegielalaš oahpposoahpamušskuvlejumi lasiheami ja árbevirolaš dieđu suodjaleami gárgeheami.
Dievasčoakkán dohkkehii evttohusa jagi 2014 kulturmearreruhtan.
Jahkái 2014 evttohuvvo kulturmearreruhtan 392 000 euro.
Dievasčoakkán dohkkehii evttohusa jagi 2014 sámegielalaš sosiála- ja dearvvašvuohtabálvalusaide ja árrášaddadanbálvalusaide várrejuvvon mearreruhtan.
Jahkái 2014 evttohuvvo badjelaš 4,632 miljovnna euro.
Ođđa stivrra lahttun válljejuvvui anáraš Anna Morottaja.
Dievasčoakkámis dollejin Osloi sámi áššiid ministariid ja sámedikkiid politihkalaš njunnošiid jahkásaš oktasaščoakkámii.
Čoakkámis luobahuvvui Gollegiella-bálkkašupmi, mii geigejuvvui dán jagi Romssa universiteahta sámegielalaš giellateknologiija gárgeheaddjái, Giellateknoi, ja davvisámegielalaš Divvun elektrovnnalaš riektačállinprográmma ráhkadeddjiide sihke guovtti gielddasámegiela bealušteaddjeguoktái Aleksandra Antonovai ja Nina Afanasjevai sudno guhkes eallinbarggus gielddasámegiela ovddideamis.
Čoakkámis gieđahallojuvvui maid davviriikkalaš giellaovttasbarggu ođđasitorganiseren.
Čoakkán anii sámi giellaovttasbarggu ođđasitorganiserema mávssolažžan.
Bukten iežan sáhkavuorustan ovdan, ahte fidnu áigge ferte čovdojuvvot Ruošša sápmelaččaid oassálastin sámi giellaovttasbargui.
Deattuhin sáhkavuorustan maid dan, ahte giellaovttasbargu dárbbaha fidnu olláhuhttima maŋŋel bissovaš ja stáđis dárbbatlaš ruhtadeami stáhtain sihke maiddái bargguid sirdima stáhtalaš sámegielain bargi institušuvnnain sámedikkiide.
Čoakkámis gieđahallui maid Barentsa guovllu ovttasbargu ja deattuhuvvui álgoálbmogiid oassálastima dehálašvuohta Barentsa guovllu ovttasbarggus.
Fáddá lea hui áigeguovdil Ruošša stáhta doaimmaid geažil.
Ruošša stáhta lea gieldán RAIPONa doaimma, mii ovddasta Ruošša davviálgoálbmogiid.
Dilli lea hui duođalaš ja fuolastuhtti.
Ášši loktanii maid ovdan Suoma sámedikki dievasčoakkámis, muhto ášši ii váldon áššelisttu nala, daningo sámedikki bargoortnega mielde čoakkáma áššelistui sáhttá váldit dušše áššiid, mat leat dárbahassii bures válmmaštallojuvvon ja maid čoakkán mearrida ovttamielalaččat váldit ášši áššelistui.
Dál ovttamielalašvuohta ii gávdnon.
Áiggon doalvut čuovvovaš sámi parlamentáralaš ráđi (SPR) stivrra čoakkámii evttohusa, ahte SPR attálii ávžžuhusa ON:a sierra orgánaide, Ruošša stáhtii ja davviriikkaid olgoáššiid ministeriijaide RAIPONa doaimma dorvvasteami várás ja Murmánskka guovllu sápmelaččaid organisašuvnnaid doaimma dorvvasteami várás.
Ášši gullánai buorebut SPR:a barggu vuollásažžan ja ávžžuhussii boahtá stuorit deaddoárvu, go golmma riikka sámedikkit ávžžuhit ovttas Ruošša álgoálbmogiid sajádaga buorideami.
Maŋimus dieđuid mielde Ruošša sápmelaččaid organisašuvnnaid sajádat leat uhkiduvvon.
Gárganeapmi lea hui fuolastuhtti.
Ožžon Leif Rantalas ikte dieđu, ahte Murmánskka guovllu eiseválddit leat álggahan doaibmabijuideaset Guoládaga sámi parlameantta (siidačoakkáma) gieldima várás.
Murmánskka guovllu eiseválddit leat čállán virggálaš reivve, mas Ruošša sámi parlameantta ságadoalli Valentina Sovkina ja Ruošša sámi parlameanta sivahuvvo Ruošša stáhta vuostá bargamis, Ruošša lágaid rihkkumis, separatismmas ja riikkaidgaskasaš problemaid ráhkadeamis.
Murmánskka leana ráđđehusa duhtameahttunvuohta sápmelaččaid guovdu šattai konkrehtalažžan go sápmelaččat hálide rohttet sámi leavgga stággui álgoálbmobeaivve 9.8.
Murmánskka guovlohálddašaneiseválddit čuoččuhit Guoládaga guovllu sámi parlameantta jođihuvvot olgoriikkaid organisašuvnnaid ja Norgga sámedikki doaimmas.
Dákkáraš eiseválddiid reivvestallan sulástahttá Sovjeltlihtu áigásaš doaimmas, goas sápmelaččat ja álgoálbmogat doarrádallojuvvoje.
Balan, ahte Murmánskka guovllu eiseválddit álggahit doaibmabijuid Ruošša beale sámi parlameantta ja sámi servviid gieldima várás.
Dán mii Suoma sápmelaččat eat sáhte diktit dáhpáhuvvat, muhto mii galgat garrasit bealuštit Ruošša sápmelaččaid ja álgoálbmogiid vuoigatvuođaid ja galgat doallat sin vuoigatvuođaid ovdan, vai riikkaidgaskasaš searvvuš seahkánivččii dillái.
Ieš bukten sáhkavuorustan ovdan, ahte olgešpopulisma lea loktanan buot davviriikkain ja ekonomiijaroasu lassin lea garradan doaladumiid sápmelaččaid ja maiddái eará unnitloguid guovdu.
Rasisttalaš, sápmelašvuostásaš interneahtta- ja aviisačálašeapmi lea šállošahtti dábálaš Suomas ja lea hui vahátlaš sámi nuoraid ja mánáid identiteahta buorráneapmái.
Eanodaga ja Anára suohkana eiseválddit leat almmolaččat vuostálastán sápmelaččaid dáláš riektesajádaga ja earenoamážit riektesajádaga buorráneami.
Dát lea hui fuolastuhtti danin, go eiseválddiid almmolaš sápmelašvuođa vuostálastin guottiha sápmelaččaid vuostálastiid sápmelašvuostásaš čálašeapmái ja baldá sápmelaččaid ohcamis iežaset vuoigatvuođaid.
Davviriikkain ii mana ON-dásis beare fávdnadit.
Vuohččan Suopma ii dohkken ON:a dorvvolašvuohtaráđđái ja dál Ruoŧŧa ii válljejuvvon ON:a olmmošvuoigatvuohtaráđđái, vaikko Ruoŧŧa adnojuvvui ovddalgihtii oktan favorihttan.
Suoma ja Ruoŧa ovttastahttá goappánai dat, ahte dat eaba leat ratifiseren Ilo 169-soahpamuša.
Suomas soahpamuša ratifiseren lea dattetge ulbmilin.
Oslo ministtarčoakkámis bessen gullat, ahte Ruoŧas soahpamuša ratifiseremis ii oba ságastallojuvvoge.
Mu mielas davviriikkaid heajos menestupmi ON:a bargguin čájeha dan, ahte davviriikkat eai leat šat olmmošrivttiid málleriikkat – ja Ruoŧas ja Suomas lea vel olu bargu vai joksaba beassat ON:a “ málleriikan ”.
Ilo 169-soahpamuša ratifiseren goappáš riikkain rabalii sihkkarit máŋga uvssa.
Dieđus lea davviriikkalaš sámi soahpamuša Suoma sáttagotti ja áššedovdiid ráđđádallamat Helssegis.
Semináras gieđahallojuvvojit Eurohpá ráđi olmmošriekteáittardeaddji Supmii addin ávžžuhusat.
Human semináras Ilo 169-soahpamuša ratifisereneavttuin.
Máŋggalágán suvdilis gárganeapmi Ovddabealde juovllaid leat hui olu juohkelágán čoakkámat – nu ledje dálnai.
Suvdilis gárganeami doaibmagoddi dohkkehii juovlamánu álggus servodatčatnaseami suvdilis gárganeami ovddideami várás.
Čatnaseami váldoulbmilin lea maid álgoálbmot sápmelaččaid vejolašvuođaid duvdin bargat iežas kultuvrrain suvdilis gárganeami mielde ja sirdit kultuvrraset buolvvas nubbái.
Sámedikkis lea dáhtus mielde vejolašvuohta ráhkadit birasministeriijain bienalaš doaibmabidjočatnaseami.
Sámediggi lea juo iežas doaimmas čatnasan suvdilis gárganeami ovddideapmái válgaáigodaga doaibmaprográmmasttis.
Ovdal juovllaid sámediggi oaččui viimmat bovdehusa sámediggelága 9 § ráđđádallamiidda sámegielaid ealáskahttinprográmmas.
Ráđđádallamat dollojuvvojit ođđajagimánu loahpas.
Šaddá oaidnit leago doaibmabidjoprográmma dárkkistuvvon cealkámušaid maŋŋel.
Lea juobe vejolaš, ahte doaibmabidjoprográmma boahtá stáhtaráđi gieđahallamii guovtti jagi siste giellaealáskahttima doaibmabidjoprográmma luobaheamis.
Dilálašvuođas ledje mielde ministarat Jukka Gustafsson ja Paavo Arhinmäki.
Ledjen maid ieš mielde luobahandilálašvuođas.
Joatkkaáigi lei dárbbatlaš, daningo bargu lea báhuid gaskan eaige bargojoavkobargamis leat dárbahassii olu váldon vuhtii Suoma riikkaidgaskasaš geatnegasvuođat.
Oaidnit leaš ovdánago Meahcceráđđehusa organisašuvdnaođastus riikkabeivviide vel dán válgabaji áigge.
Ášši lea válmmaštallojuvvon guovtti válgabaji áigge ja oba njozet, ja ášši lea maid ovdánan moivásit.
Sápmelaččaide meahcceráđđehusa organisašuvdnaođastus lea dehálaš ášši, daningo Meahcceráđđehus gullá deháleamos ovttasbargoguimmiide, dat geavadis stivre sámiid ruovttuguovllu eanangeavahusa ja addá barggu maiddái sápmelaččaide.
Ságastallen áššis áššedovdiiguin Eurohpa vuovdevahku áigge Roavenjárggas ja stuora imaštallama lea bohciidahttán ášševálmmaštallan Suomas ja dan ákkat.
Mu deaivan áššedovdiid mielde EU:a komisšuvdna ii leat gáibidan Suoma loahpahit Meahcceráđđehusa doaimma fitnodatlágádussan.
Sámediggi oassálasttii Meahcceráđđehusa lágidan oalgedáhpáhussii Eurohpa vuovdevahku áigge.
Dollen sártni Meahcceráđđehusa ja sámedikki ovttasbarggus.
Mus lei maid gudni oassálastit Barentsa euroárktalaš birasministariid čoakkámii juovlamánu álggus Anáris.
Čoakkán lei hui earenoamáš dan dáfus, ahte dušše Suoma birasministtar Ville Niinistö lei báikki nalde.
Eará riikkain čoakkámis ledje virgeolbmot ja guovlodási politihkkárat.
Čoakkán attii ná fuolastuhtti gova dáid stáhtaid čatnadeamis Barentsa birasovttasbargui ja birasgáhttemii.
Bukten dilálašvuođas sámedikki dearvvahusa.
Suopma ja Ruošša buvttiiga ovdan geahčastaga Barentsa birrasa dilis ja ovdanbuvttiiga doaimmaid birrasa buorideami várás.
Barentsa guvlui leat meroštallojuvvon ng. hot spot-čuozáhagat, earenoamáš olu birrasa nuoskideaddji guovllut.
Barentsa euroárktalaš ráđi olgo- ja birasministarat ásahe jagi 2003 ulbmila, ahte juohke hot spot – čuozáhagas galget álggahuvvot birasdoaimmat logi jagi siste.
Buot čuozáhagat leat Ruošša bealde.
Gárganeapmi lea leamaš njoahci.
Čoakkámis ovdanbuktojun árvvoštallama mielde juohke 42 čuozáhagas leat birasdoaimmat, vaikko gal buot birasčuolmmat eai leat vel čovdojuvvon.
Logi maŋimus jagi áigge logahallamis leat sihkkojun guhtta čuozáhaga.
Fuolastuhtti lea dat, ahte hot spottat lea velnai 10 jagi daid meroštallama maŋŋel.
Buot stáhtat galggale čatnasit dáláža buorebut Barentsa birasovttasbargui.
Sámediggi lea addán sámi giellaráđáđi bargun juohkit juohke nuppi jagi sámi gielladahku-bálkkašumi.
Dán jagi giellaráđđi lei válljen bálkkašumi oažžun Yle Sápmi-radio.
Bálkkašumiin dorjojuvvo earret sámegiela geavahus muhto maid sámi duodji, daningo bálkkašupmi lea álohii sámi duodji dehe dáidda.
Giellaráđđi lei dahkan buori válljema.
Olu lea háhppehan dáhpáhuvvat Yle Sámis maŋimus bealnnot jagi áigge.
Erohus lea stuoris go veardida omd. NRK Sámi ja SVT Sámi interneahttasiidduide.
Yle Sámis fas bohtet sámegiel ođđasat vuosttažettiin ja mii vel suohttasit, nuortalaš- ja anárašgiel ođđasiid mearri lea sturron mearkkašahtti ládje.
Vuorrováikkuhus lea maid lassánan, daningo ođđasiid oažžu kommenteret ja ođđasiin oažžu ságastallat.
Lean almmatge fuobmán, ahte mii politihkkárat – mun earenoamážit – oažžut kommenterejeddjiin olu kritihka, muhto dat gullá demokratiijai.
Iešalddes dat lea loahpaloahpas buorre ášši, daningo sámegiel ođđasat movttiidahttet sápmelaččaid maid čállit sámegillii ja dáinna lágiin bajásdollet sámegiela maid ođđaáigásaš interneahtta-áigái heivvolaš giellan.
Ožžon das dieđu, ahte Lappi universiteahtta ovttasráđiid Gihttela suohkaniin lea ohcan ruhtadeami ng. Gihttela sámi siida - fidnui, man ulbmilin lea leamaš márkanastit ng. vuovdesápmelaškultuvrra turismabálvalusa buvttan.
Ruhtadanohcamuš lea ráhkaduvvon čakčamánu loahpas Sámi ealáhus-, johtalus- ja birasguovddážii, Ejb-guovddážii ja Eurohpa sosiálaruhtarádjui (ESR).
Fidnu jođiheaddji Lappi universiteahta professor ja dekána Timo Jokela riŋgii munnje mannan bearjadaga ságastallat ohcamušas dan maŋŋel go lei gullan Yle Sámi dahkan mu jearahallama, ja son ilmmuhii ahte sii ságastallet universiteahta siste gessetgo ohcamuša eret.
Ilmmuhin Jokelai, ahte sámediggi lea válmmas addit ohcamušas virggálaš cealkámuša.
Ságastallamis bođii ovdan, ahte ohcamuša ulbmil lea ollásii gávppálaš.
In dieđe mot ášši obanassiige laktása dáidagiid dieđagoddái – dehe nuppe dáfus laktásanai – daningo ieš prošeaktaohcamuš lea fikšuvdna ja njuolgut dáiddalaš performánsa.
Ođđa universiteahttaláhka orru buktán čuovvumuššan Lappi universitehttii vejolašvuođa sirdásit akademalaš máilmmis fitnodatbálvalusaid ja turismabuktagiid ovddideaddji lágádussan.
Maŋŋelaš Jokela attii jearahallama Yle Sápmái, mas dajai, ahte sámediggi ii beasa buktit prošektii iežas dieđuid ja dáidduid jos dat vuosttilda prošeaktaohcamuša ja dat ii álggahuvvo. Son maid čuoččuhii fáttá leat sámediggái tabu.
Prošeaktaohcamuša mielde fidnu ulbmilin livččii duššebeare ásahit ođđa turismabálvalusa Levii.
Mihkkege dutkanfidnuid dat ii leat.
ESR:a njuolggadusaid mielde dan ruhtademiin dorjojuvvojit fidnut, mat ovddidit barggolašvuođa ja máhtu.
Ruhtademiin dorjojuvvojit joavkkut, mat leat earáid heajut dilis ja main ovddiduvvo dársseárvu.
Turismabálvalusat eai leat heajus dilis eaige prošeaktaohcamuša vuođul ohcamušain ii leat ulbmilge ásahit bissovaš bargosajiid.
Prošeaktaohcamuša mielde fidnuin háliduvvo vuođđuduvvot ođđa turismaguovddás ja karnevaliserejuvvot sámi kultuvrra historjá ja dálá áigi, vai sáhttet ovddiduvvot turismabálvalusat.
Barggu vuođđun livččii ” vuovdesápmelaškultuvra ”.
Mu mielas ohcamuš čájeha dan, man diehttemeahttumat universiteahttadásisnai leat sápmelaččain ja sin kultuvrras.
Ii oktage hupman vuovdesápmelaččain olus maidege vaikkobe 10 jagi dás ovdal.
Sámi kultuvrra njálmmálaš tradišuvdna, historjjálaš áššegirjegáldut dehe valida dutkangirjjálašvuohta eai duvdde čuoččuhusa das, ahte Suomas livččii leamaš iežas vuovdesámi kultuvra, mas livččii leamaš iežas giella, kulturárbevierru, ealáhusat ja vieruid kultuvra.
Duohta lea, ahte Gihttelis leat orron sápmelaččat.
Guovllu sápmelaččaid ealáhushámis ii leat sirdásan árbediehtu dálá áigái.
Guovllu sámi kultuvra lea juo dolin jáddan, eaige duššan kultuvrrat dehe gielat sáhte máhcahuvvot ealasin dehe daid ii sáhte hukset dálá áigge vuođul ođđa ipmárdussan jáddan kultuvrra sisdoalus.
Kultuvrra ja giela jáddan lea almmatge álot massin.
Kultuvrrat ja gielat jáddet juogo eaktodáhtolaččat, bákku ovddas dehe jáddama doarju servodatlaš deaddin.
Lea hui miellagiddevaš, ahte professor Jokela mielas vuovdesápmelaš kultuvra livččii sámediggái – dehe munnje – tabu.
Lean ságastallan áššis bloggastan ja buktán dutkandieđu ja sápmelaš árbedieđu ovdan ságastaladettiinan sierra politihkkáriiguin ja dutkiiguin.
In fal leat ožžon ovttage šiitemeahttun duođaštusa ovttasge vuovdesápmelaš kultuvrra dološ eksisteanssas, makkár kultuvra livččii leamaš inge čilgehusa dasa manin fiktiivvalaš áššis galgá nu sakka ságastallat ja mii ipmaša mearkkašumiid das lea.
Ipmárdus das, ahte livččii leamaš vuovdesápmelaš kultuvra vuođđuduvvá ovtta sierraeanangirjji bajilčállosii ja diehttelas boastut dulkojun boares lappologaid čállosiidda, namalassii Itkosii, Tegengrenii ja Virrankoskii, main earenoamážit Tegengren lea jagi 1952 almmustuvvan dutkamušastis En utdöd lappkultur i Kemi lappmark gieđahallan Giema sámi kultuvrra jáddama.
Tegengren ii goitge meroštallan kulturhámi vuovdesápmelažžan muhto son lea gávnnahan sin bivdán ja guolástan – dego buot earátge sápmelaš siiddaid oasálaččat.
Maiddái I. Fellman lea gávnnahan, ahte Eanodagas livčče leamaš vuovdesápmelaččat – vaikko son ii mannan aginis Eanodagas.
Dáinna Fellman čujuhii sápmelaččaide, geat eai bargan bohccuiguin.
Dáid dieđuid čuovggas lea veadjemeahttun duođáštit livččiigo vuovdesápmelaš kultuvra oba leamašge ja de vel makkár dat livččii leamaš.
Historjjá áiggehan gal leat sáhttán vuovde- dehe bealdosápmelažžan dehe vaikkobe gámasuoidnesápmelažžan iežaset gohčodan joavkkut, muhto danhan mii eat sáhte diehtaga vuođul čielggadit.
Olmmošsoga historjjás leat dievva jávkan ja jáddan kultuvrrat, danhan arkeologalaš dutkamušnai duođašta.
Dálá dutkamušas galgá leat fuolalaš ovdal go ovddida nággosiid muhtin kulturhámi eksisteanssas muhtin čálalaš gáldu vuođul.
Juo muhtin namuheamit leat dagahan ahkidis čuovvumušaid dálásámi kultuvrii.
Dálá áigge ” vuovdesápmelašáššis ” lea gažaldat sápmelažžan hálolaš suopmelaččaid ja láddelaččaid ođđa viggamuš čállit ođđasit historjjá ja sámi kultuvrra nu ahte dat bálvala dáláš suopmelaččaid dárbbuid.
Historjjá ođđasit čállin bálvalit áiggi politihkalaš ulbmiliid lea beakkán miehtá historjjá.
In bastte ipmirdit manne Gihttela turismma ii sáhte gárgehuvvot guovllu ealli kultuvrra vuođul ja nu ahte fállojuvvojit eakti muosáhusat eaige plastihkalágán ja dahkkojuvvon turismabálvalusat.
Mii vigiid suopmelaš kulturárbbis lea go dat ii háliduvvo adnot árvvus ja buktot ovdan turismabálvalusain ?
Manne turisttaid galgá dájuhit dákkár vugiiguin ?
Turismaindustriija boahtteáigi lea eahpesihkar dálkkádatnuppástusa ja ekonomiijaroasuid geažil.
Davvin turismma geasuha luondduviđa ja čáppa luondu, ekologalaš dássedeaddu ja eaktivuohta.
Turisttat leat ovdalačča diđolaččabut ja ain stuorit oassi turisttain hálidit, ahte mátkedoaibmaealáhus lea ekologalaččat ja etihkalaččat suvdil.
Dahkkojun mannanáiggi luovvan ja historjjá ođđasit čállin sáhttá jávkadit turisttaid eret.
Vuottesjávrres maŋit juovlabeaivve
Ándagassii átnumis ja sávzzabierggu njuolggovuovdimis Mánnodaga 21.2. bukten sámedikki dearvvuođagaid Durdnosis dollojun Lars Levi Laestadiusa seminárii.
Gieđahallen ságastan lestadinálašvuođa váikkuhusaid sámi kultuvrii ja girku plánain átnut sápmelaččain ándagassii.
Mu sáhka gávdno davvisáme- ja suomagillii sámedikki ruovttusiidduin.
Su mielde Suoma stáhta galggalii árvvoštallat gullágo ándagassii átnun dan dábálaš vieruide.
Ándagassii átnun lea ovddasvástádusa noađđádeapmi ja Suopma lea juo ovdalnai šaddan noađđádit ovddasvástádusas daguinis riikkaidgaskasaš geatnegasvuođaidis mielde.
Suopma vuolláičálii nuppi máilmmisoađi loahpahan Parisa ráfisoahpamuša ja dovddastii ovddasvástádusas nuppi máilmmisoađis.
Suopma dovddastii iežas doaibman boastut nuppi máilmmisoađis, vaikko historjá leage čájehan, ahte Suomas eai oba leange eará molssaeavttut.
Soahtesiválašvuođa dovddasteapmi lea leamaš ándagassii átnun.
Soahtesivalašvuođa gáibidan buhtadusat ođasmahte vuđolaččat oba suopmelaš servodaga, agráraservodagas sirdásuvvui jođánit industriijaservodahkii ja vuovde- ja lossaindustriija gárgáneigga jođánit.
Suopmelaš servodatmálle lea almmatge nuorra ja proseassas, goas Suoma stáhta šaddagođii, sáhttá hupmat easka 1800-logu rájes, goas Suoma autonomalaš viidodat ráhkaduvvui ja dieđusge loahpalaččat jagi 1917, Suoma iehčanasvuođa, rájes.
Ándagassii átnun sápmelaččain lea suopmelaš servodaga ovddásvástádus.
Ándagassii átnun ii fal leat dárbahassii, muhto vai das lea juoga mearkkašumiid, de das galget čuovvut dagut.
Boahtte riikkabeaivveválggat bohtet mearridit maid dan, mot sápmelaččaid riektesajádat gárgana ja noađđádago Suopma riektestáhtan ovddasvástádusas riikkaidgaskasaš geatnegasvuođainis seamma ládje go Suoma ovddit buolvadagat leat noađđádan iežaset riikkaidgaskasaš geatnegasvuođaineaset.
Dán vahku álggus ledjen Romssas davvi dimenšuvnna parlamentáralaš foruma konfereanssas.
Sámedikki stivra doalai telefončoakkáma disdaga 22.2.
Sámedikki dievasčoakkán dollojuvvo 4.3. ja áššelisttu nalde leat dehálaš áššit, eandalit sámedikki cealkámuš Anárjávrre oasseoppalašlávas ja sámedikki muitalus stáhtaráđđái jagi 2010.
Riikkabeivviid eanan- ja meahccedoalloválljagoddi lei mannan čoakkámisttis evttohan lobi addima sávzza unnahápmásaš dállonjuovvamii juohke sajes Suoma guovlluin, maid lahkosiin eai leat njuovahagat.
Sávzza dállonjuovvamii lobi addin gáibidivččii spiehkastaga EU:a hygieniijanjuolggadusaide.
Bohcco gohčodeapmi gárddis dollojuvvon fuođđun lea áibbas dádjameahttun, sámi boazodoalus bohccot eai gárdojuvvo fásta dehege dollojuvvo gárddis jur jándora guokte guhkit.
Sámediggi lea addán jagi 2009 áššis cealkámuša, mas dat vuostálasttii evttohusa addit lobi sávzzaid dállonjuovvamii ja dárkkiskeahtes sávzzabierggu njuolggovuovdimii sávzadálus njuolga geavaheddjiide boazodoalloguovllus.
Cealkámuš gávdno sámedikki ruovttusiidduin cealkámušat 2009 – gaskabláđi olis.
Jos boazodoalloguovllus addojuvvo lohpi sávzzabierggu njuolggovuovdimii, de boazodoalu sierrasajádat hedjona.
Vearrámus dáhpáhusas EU sáhttá dulkot ášši nu, ahte boazodollui mieđihuvvon sierralohpi dárkkiskeahtes bohccobierggu njuolggovuovdima várás sáhttá šluhttejuvvot.
Boazonjuovahagat galggalenai gárgehuvvot maiddái sávzanjuovvamii.
Bohccuiguin sáhttá bargat dušše boazodoalloguovllus ja maid sávzzaiguin bargamis galggalii giddejuvvot fuomášupmi guovlluguovdasaš realitehtaide dehege njuovvanvejolašvuođaide.
Juohke sadjái sávzadoallu ii heive, dego boazodoalluge ii heive Lulli-Supmii.
Muhtin mánu gaskka maŋŋel lean máhccan bargodihtora gurrii ja čálán fas interneahttabeaivegirjji.
Šállošan guhkes botta.
Lean leamaš álgojagi eret giehtačuohpadeami dihte.
Dál lean máhccan dievas leahtuin dikšut ságadoalli bargguid.
Oassálasten virgefriddjavuohtan áigge maiddái ovtta sámedikki stivrra čoakkámii, muhto muđuid ságadoalli bargguid divššui II várreságadoalli Hánno Heaika.
In goitge riema ođđasit muitalit medias ovdan leamaš čoakkánmearrádusaid bloggastan, muhto vuojulduvan áigeguovdilis ja ođđa dáhpáhusaide.
Moatti mánus lea háhppehan dáhpáhuvvat juo nu olu.
Mávssolaččamus ođđasiid lei almmatge sámedikki čoakkán, mii dollojuvvui historjjálaččat Brüsselis.
Sámedikki čoakkán ii mannan aivve dego Strömsös.
Guokte deháleamos ášši máhcahuvvuiga ođđasit válmmaštallamii.
Sámi kulturguovddáža Sadjosa fitnodatdoaibmamálle ii lean dievasčoakkáma eanetlogu oainnu mielde dakkár, ahte dat livččii sáhttán dohkkehuvvot.
Doaibmamálle váikkuhusat sámediggeláhkii ja – ásahussii, dan bušehttii ja maiddái juridihkalaš váikkuhusat ledje čilgekeahttá.
Ieš in dađi bahábut beassan oassálastit dan stivrra čoakkámii, mas Sadjosa málle dohkkehuvvui ovddiduvvot dievasčoakkámii, muhto ledjen ilmmuhan ovddalgihtii stivrii, ahte in sáhttán guottihit evttohuvvon Sádjosa doaibmamálle evttohuvvot dievasčoakkámii almmá juridihkalaš čilgehusa haga.
Petra Magga-Vars lei guođđán mearrádussii sierra oaivila.
Ledjen diimmá bealde gáibidan hálddahusa čilget Sadjosa fitnodatdoaibmamálle juridihkalaš váikkuhusaid.
Sámedikki stivra lei ovdal maid gáibidan, ahte Sadjosa fitnodatdoaimma etihkalaš rávvagat livčče galgan dohkkehuvvot seamma oktavuođas.
Sadjosa fitnodatdoaibmamálles lea jearaldat das, mot Sadjosa doarjjabálvalusat (hálddahus ja doaibmasadjefuolahus) sihke čoakkánvuovdinbálvalusat ordnejuvvojit ja mii lea ordnenvuogi gorri sámediggái.
Sámediggi lea dálu váldoláigolaš, muhto dálu eaiggáduššá Senatti-kiinteistö (Senahtta-giddodat).
Sámediggi oažžu stáhtaveahki Sadjosis doarjjabálvalusaid ordnemii, muhto doarjja ii govčča buot goluid ja doarjja lea muhtin muddui eahpesihkkaris vuođu nalde.
Stuorit ja prinsihpalaččat gažaldat guoská maid dan, leago sámi parlamentáralaš orgána bargun márkanastit čoakkánsajiid ja eahketborranbáhkaid.
Suoma riikkabeaivvit ii dakkár hommegiid bargga.
Dasa lassin hui stuora gažaldat boahtá leat čoakkánvuovdima vejolaččat buktin dáhpaid gokčan.
Čoakkánvuovdin ja eará bálvalusaid vuovdin lea álohii eahpesihkkaris vuođu nalde earenoamážit dáláš ekonomalaš dilis.
Áššis leat duođaid máŋga beali, ja ovdal go Sadjosa fitnodatdoaimma bissovaš doaibmamálle dohkkehuvvo, de buot molssaeavttut galggale čilgejuvvot.
Dievasčoakkán máhccá áššái čuovvovaš čoakkámisttis miesse- dehe geassemánu.
Nubbi stuora ášši lei sámedikki nohkavaš jagi bušeahtta, mii máhcahuvvui jienasteami maŋŋel válmmaštallamii.
Sadjosa fitnodatdoaibmamálle, man dievasčoakkán ii dohkkehan, váikkuha maid bušehttii, man geažil ášši gieđahallama sirdin lea dihto ládje ipmirdahtti.
Livččen ieš hálidan, ahte bušeahtta livččii dohkkehuvvon dán čoakkámis.
Juo dál lea golihan badjel golbma mánu – ja ruhta lea gollan, ja go čuovvovaš dievasčoakkán dollojuvvo, de jahkebealli lea juo mannan jagis.
Dievasčoakkáma vejolašvuođat váikkuhit sámedikki dán jagi ruhtageavaheapmái leat geavadis dán meaarrádusa mielde unnon.
Lean ieš evttohan, ahte bušeahtta dohkkehuvvolii bušeahttajagi ovddit jagi juovlamánu, vai dievasčoakkámii livččii duođalaš mearridanváldi ruhtadeami geavaheamis.
Leanai dađi dehálit, ahte min smávvaruđat adnojuvvojit nu áhpasit go vejolaš sámedikki válgabahi doaibmaprográmma ásahan deaddočuoggáid mielde.
Sámedikki nohkavaš jagi bušeahtta válmmaštallojuvvui sámedikki stivrras.
Ovddit jagiid ášši lea gieđahallon guovtte geardde: stivra čađahii vuohččan sáttaságastallama, man mielde bušeahtta dievasmahttojuvvui.
Šadden guođđit stivrra bušeahttaevttohussii sierra oaivila.
Ruhtadeapmi lea vuoigatvuohtaministeriija bušeahttaevttohusa mielde dárkkuhuvvon adnojuvvot sámedikki bargiid bálkkáid dárkkistusa (14 000 euro) ja birasáššiid ovddideapmái (86 000 euro).
Sámedikki stivrra dahkan evttohusas birasáššiid ovddideapmái čujuhuvvui evttohusas dušše 50 000 euro, mii mu mielas ii leat dohkálaš.
Ovttaáigásaččat bušeahttaevttohusas sámediggi doarju Sadjosa fitnodatdoaimma dehege bálvalusaid vuovdima 13 000 euroin aitosaš doibmii sirrejuvvon mearreruđain ja dasa lassin doarju Sadjosa doaimma maid bargiidresurssain.
Meannudeapmi ii leat dohkkehahtti ja dát bohciidahtii olu ságastallama maid dievasčoakkámis.
Sámedikkis dárbbahuvvo eanet go goassige ovdal oktilašvuohta ja eakti hállu buoridit sámiid vuoigatvuođaid.
Dál sámedikkis lea báris áigi vuojulduvvat áššiide, ii fitnodatdoaimma ovddideapmái dehe smávvadigaštallamiidda.
Hui stuora váttisvuohtan lea, ahte sámedikkis leat hui unnán olmmošnávccat áššegieđahallanbargguide.
Vaikko eanas goluin bohtet bargiidgoluin, áššegieđahalli virgeolbmot mis leat duođalági mielde aiddo dál dušše guhtta.
Dilli lea gierdameahttun, ja šaddatnai oastit áššedovdibálvalusaid earenoamážit juridihkalaš gažaldagain olggobealde.
Sámedikkis lea stuora vátni áššedovdiin.
Dađi bahábut skuvlejuvvon ja dohkálaš sápmelaččaid lea váttis geasuhit ruovttoluotta Sápmái bargui – Lulli-Suopma ja Norga leaba eambbo geasuheaddji molssaeavttut.
Liikká mearrideimmet maid áššiin, nu ahte čoakkán ii mannan duššebeare sáttaságastallamiidda.
Dohkkeheimmet ee. oahppomateriála buvttadanplána ja sámedikki bálkkašupmenjuolggadusa, mii dahká vejolažžan bistevaš mánnosaš bálkká máksima várreságadolliide.
Sámediggi attii dáinna mearrádusainis dehálaš signála, dat atná árvvus politihkkariid dahkan gáibideaddji politihkalaš barggu.
Sámediggi ii doallan Brüsselis dušše čoakkáma, muhto luohttámušolbmuide lei skuvlen EU:s ja dasa lassin beasaimet deaivat EU:a politihkkariid ja virgeolbmuid.
Ságastalaimet europarlamentarihkar Nils Torvaldsiin ee. EU:a spirepolitihkas, sámiid vuoigatvuohtasajádagas ja das, mot dialoga EU:a ja sámiid gaskka sáhtálii ovddiduvvot.
EU:a parlameanta ja komisšuvdna leaba čatnasan olláhuhttit dialoga álgoálbmogiiguin.
Ságastallan lei hui huksejeaddji ja ávkkálaš.
Suomas lea eanan- ja meahccedoalloministeriija doaimmas loktejuvvon vuoimmálaččat ovdan, ahte Suoma spirepolitihkka vuođđuduvvá EU:a linnjemiidda.
Dáláš spirepolitihkka ii suvdde, dat lea gierdameahttun. Dat ii váldde vuhtii beađuid johtima stáhtaid rájiid rastá, buhttenortnet lea njoahci ja gággat, buhtadusat eai álohii leat oba máksojuvvonge ja vahátelliid jávkadeapmi lea duođaid váttis.
Dilli uhkida juo boazodoalu boahtteáiggi.
Torvalds buvttii ovdan, ahte namalassii stáhtain lea geatnegasvuohta dahkat iežas mearrádusaid.
Dat galget oažžut dili dan dássái, ahte spiret eai uhkit ealáhusaiguin bargama.
EU ii bákkut stáhtaid suodjalit bohccuid spiriid biebmun.
Ministeriijat sáhttet čádjidahttit riikkavuložiid atnit EU:a gobmin ja sivahallat dan vaikko man áššis daningo EU ja dan bargu lea dovdameahttun eanas olbmuide.
Eanasin heajos politihkkii galgá ohcat sivalačča eará sajes go EU:s.Torvalds dajai maid, ahte heajos eallinvugiimet mielde leat maid seaguhan beađuid lunddolaš eallinvugiid.
Mis lea dán geažil eambbo heajosmenolaš beađut go ovdal.
Dánnai ášši árvvoštallan ja doaibmabijuide riepman dan ektui gullá lahttoriikka bargguide.
Mis lei maid vejolašvuohta deaivat komissára Olli Rehna.
Lei duođaid fiinna ášši, ahte deaivvadeapmi ordnahuvai buot euroroasu ja Kyprosa roasu gaskkas.
Dat čájehii mu mielas dan, ahte komissáras lea eakti beroštupmi sámi áššiide.
Bukten deaivvadeamis ovdan, ahte sámediggi ja komisšuvdna sáhtáleigga bargat ovttasráđiid árktalaš ja davvi dimenšuvnna politihkas sihke earenoamážit birasgažaldagain.
Olgoáššiid komissára Lady Catherine Ashton lea hálidan dialoga EU:a komisšuvnna ja sápmelaččaid gaskii go hálidii diimma giđa deaivat sápmelaččaiguin ja ieš oainnán buorrin joatkkan dán dialogii Suoma sámedikki guossástallama EU:s.
Bukten maid ovdan, ahte EU:a ruhtadanprográmma InterregSápmi galggalii gárgehuvvot.
Deháleamos lea, ahte dat seaillulii čuovvovaš ruhtadanbaji áigge iige dan ruhtadeapmi unniduvvole.
Ruhtadanprográmma ii bálval iežas ulbmila jos dušše stuora ja jábálaš doaibmit sáhttet dan ohcat.
Ruhtadanprográmma hálddahus galggalii beavttálmahttojuvvot.
Komissára Rehn lei hui miehtemielalaš.
Son deattuhii, ahte komisšuvdna lea čatnasan dialogii álgoálbmogiiguin ja lohpidii doalvut ášši ovddos nu bures go son sáhttá ja bivddii oktavuohtaváldimiid iežas vehkiiguin.
Alimus hálddahusriekti lea mearridan sámedikki mannan čavčča dahkan burginohcamušatid, mat guske sámedikki válgalogahallama dievasmahttima vuostá sámedikki oainnu.
AHR lea hilgon burginohcamušaid ášši dárkilit ákkastalakeahttá.
Boađán doalvut ášši čuovvovaš stivrra čoakkámii ja stivra galgá suokkardit áigugo dat doalvut ášši viidáseappot riikkaidgaskasaš riektái – ON:ii dehe Eurohpá Ráđđái ?
Čuovvovaš bloggas muitalan ievttá biodiversiteahttačoakkáma dehálaš mearrádusas dohkkehit jagiide 2013 – 2020 doaibmaplána, mii stivre biodiversiteahttastrategiija olláhuhttima.
Dearvvuođagat luomus !
In leat áibbas ollásit máššan báhcit lupmui, muhto lean čuvvon áigeguovdilis ságastallama ja ođđasiid.
Dán barggus lea veadjemeahttun luovvanit luomus sámi politihkas.
Stáhtaráđi hálddahusa ja guovlogárgeheami ministtarbargojoavku lea čoahkkanan odne.
Ministtarjovkui gullet guovlo- ja suohkan, ealáhus-, oahpahus-, viste- ja gulahallan-, vuoigatvuohta-, biras-, sisáššiid- ja johtalusministarat.
Ministtarjoavku lea linnjen suohkanráhkadusa ráhkadusođastusa boahttevašvuođa ja meroštallan kritearaid, mat stivrejit ođasnuhttima joatkaga ja suohkanlihtuid.
Ministtarjoavkku mearrádusas lea čielgasit váldojuvvon vuhtii sámedikki cealkámuš suohkanráhkadusa ráhkadusođastusas ja lean duhtavaš ministtarjoavkku mearrádussii.
Geavadis sámi ruovttuguovllu suohkanat devdet ministtarjoavkku dohkkehan kritearaid, mat gáibidit suohkanlihtuid čielggademiid álggaheami.
Ministtarjoavku goitge mearridii, ahte kritearain sáhttá leat vejolaš spiehkastit ee. earenoamáš hárvves orruma, gielalaš rivttiid dorvvasteami sihke doaibmaollisvuođa hápmahuvvama vuođul.
Spiehkastagat árvvoštallojuvvojit dáhpáhusaid mielde.
Árvvoštallamis galgá váldojuvvot vuhtii maid vuođđoláhkaválljagotti dulkongeavat.
Ministtarjoavkku mearrádusaid vuođul čállojuvvo hámus ráđđehusa evttohussan suohkanráhkadusa ráhkadusođastusláhkan, mii sáddejuvvo cealkima várás čakčat.
Odne vuoigatvuohtaministeriija almmustuhtii cealkámuščoahkkáigeasu ministeriijaid ja sámedikki addin cealkámušain Ilo 169-soahpamuša ratifisereneavttuin.
Omd. birasministeriija dadjá cealkámušastis, ahte dan doaibmasuorggis válmmaštallojit máŋggat láhkaásahanfidnut, main sáhttet geahčaduvvot Ilo-soahpamuša ratifisereneavttut.
Dáin mávssolaččamusat leat eanangeavahan- ja huksenláhka, birasváikkuhusaid árvvoštallanláhka, luonddusuodjalanláhka ja meahcceláhka.
Birasministeriija, dego sámedigginai, oinnii, ahte eanaomastan- ja hálddašeami áššeollisvuohta galgá čovdojuvvot Meahcceráđđehusa hálddašanođastusa olis.
Ministeriijaid cealkámušaide ledje dađi bahábut ihtán ártetvuođat, boasttoipmárdusat ja lappalaškulturlihkadusa ovddidan jurdagat ja muhtin ministeriijat leat váldán beali áššiide, mat eai daid doaibmasuorgái oba gullange.
Lea maid hui earenoamáš, ahte dilis, mas ráđđehusprográmmas lea biddjon ulbmilin ratifiseret ILO 169-soahpamuš, de virgeolmmošovddasvástádusain ráđđehusprográmma olláhuhtti ruhtaministeriija (RM) lea ilmmuhan vuostálastit soahpamuša ratifiserema, jos soahpamuša ratifiseren gáibida rievdadusaid eanaoamastandiliide.
Ministeriija ákkastallá ášši jagi 2001 ruhtaministeriija oainnuin, mii lea dalá sámi doaibmagotti smiehttamuša siste.
Stáhtaministarat ja ministeriija alimus njunnošat leat badjel 10 jagi boares dili rájes molsahuvvan máŋgga háve ja leanai ártet ahte jagi 2001 čállojuvvon oaidnu lea dáláš ruhtaministeriija cealkámuša vuođđun, vaikko sihke riikkasis ja riikkaidgaskasaš olmmošriektedilli lea rievdan dan rájes.
Ruhtaministeriija válmmaštallá ráđđehusa ekonomiija-, vearro- ja finánsapolitihka ja stáhtabušeahta.
Dan ovddasvástádussan maid lea ruhtadanmárkanpolitihka válmmaštallan ja stáhta bargoaddi- ja bargiidpolitihkka sihke almmushálddahusa gárgeheapmi.
Dasa lassin RM:a bargun lea suohkanhálddahusa láhkaásaheami ja suohkaniid ekonomiija gárgeheapmi.
Stáhta hálddašan eanan- ja čáhceviidodat sihke dan stivren gullaba eanan- ja meahccedoalloministeriija ja birasministeriija bargguide, ii heađisge ruhtaministeriija.
Maiddái eanan- ja meahccedoalloministeriijas (EMM) lea biehtadahkes oaidnu soahpamuša ratifiseremii, muhto dat lea leamaš dieđus juo máŋgalogi jagi.
Ministeriija njunušolbmuid molsahuvvan ii oro ministeriija gážžáris doaladumi sápmelaččaid guovdu earáhuhttime.
Eanan- ja meahccedoalloministeriija váldá beali vaikko makkár gažaldagaide, mat eai ministeriija bargguide gula.
Ministeriija mielas ii leat čielggas, guoskágo soahpamuš sámiid ruovttuguovllu vai omd. oba boazodoalloguovllu.
Ministeriija oainnu mielde ii leat maid ovttačilggolaš, gii lea sápmelaš.
Ministeriijas eai oro dovdame vuođđolága ja sámediggelága.
Eanan- ja meahccedoalloministeriija hálddašansuorgi gokčá eanan- ja šaddogárdedoalu, dálonguovllu gárgeheami, vuovdedoalu, guolledoalu, šibitdálkkodanfuolahusa, elliin ožžojun eallindárbašiid bearráigeahču.
Ministeriija dikšu maid fuođđo- ja boazodoalu, čáhceriggodagaid geavahusa ja eananmihtideami.
Maiddái bargo- ja ealáhusministeriija (BEM), man bargguide gullet ee. ealáhuspolitihkka, guovlluidgárganeapmi, ruvkeáššit ja barggolašvuohtaáššit, váldá beali sápmelašvuhtii.
Ministeriija oainnu mielde sápmelaš máttuin buolvaiduvvan olbmuid ja sápmelaččaid gaskii ii oaččo duddjot sierraárvosašvuođa.
Leabagoson EMM ja BEM suokkardan ovttas sápmelačča meroštallama gažaldagaid ja časkán virgeolbmuid viisses oivviid oktii ?
Maiddái BEM galggalii earenoamážit oahpásnuvvat Suoma vuođđoláhkii ja sámediggeláhkii, mat meroštallaba ovttačilggolaččat soahpamuša guoskadančuozáhaga.
Máhcan luomustan áŋkke muhtin beaivái 9.7. ođđa ruvkelága miel golledoidinmearrádusaid váidalusaid ja mášengollerogganlobiid muittuhusaid geažil.
Giđa maŋimus blogga lea guhkki – oanehis áigge lea olu dáhpáhuvvan.
Giđđabaji maŋimus dievasčoakkán dollojuvvui mannan vahku Anáris.
Čoakkán sáhtii goitge unnánaš oassálastimearis fuolakeahttá dahkat áhpasit buot mearrádusaid.
Nohkavaš jagi bušeahtta lea viimmat dohkkehuvvon.
Evttohin čoakkámis, ahte boahttevuođas sámedikki bušeahtta dohkkehuvvo ovddit bušeahttajagi maŋimus čoakkámis, vai dievasčoakkáma bušeahtta- ja stivrenváldi duođalašvuođas seaillulii.
Dát oaččui dievasčoakkámis guottáhusa ja boahtteáigge dohkkehuvvo duođaid dađi lági mielde, ahte dievasčoakkán sáhttá mearridit ruhtadeami geavahusas ovdal go das lea juo golahuvvon mealgat oassi.
Nuppástus sáhttá doalvut dasa, ahte dás duohko Sámediggi sáhttá šaddat dahkat lassibušeahttaárvalusaid.
Sámedikki dimmá (jagi 2012) rehketdoalloloahpaheapmi maid dohkkehuvvui.
Rehketdoalloloahpaheamis lei sulaid 8000 euro vuolláibáza.
Vuolláibáza gokčojuvvo ovddit jagiid badjebáhcagiin.
Ekonomiija lea buoret dásis go oba vurdojuvvuige.
Dievasčoakkáma dohkkehan bušeahtas jahkái 2012 dohkkehuvvui bušeahtta, mas lei 64 000 euro vuolláibáza.
Bušeahta buoret olláhuvvan muitala bálvalusaid vuovdima lihkostuvvamis, muhto nuppe dáfus maid das, ahte buot ulbmiliid jagi 2012 áigge ii lean vejolaš joksat.
Doaibmamuitalus lea otnon ja čavgejuvvon s. 30-siidosažžan ja dat lea olu buorránan – muhtin jagiid dat lea leamaš juobe 100-siidodasaš.
Buoridanmunni das lea velnai.
Dievasčoakkán lea gáibidan dohkkehettiinis válgaáigodaga doaibmaprográmma, ahte doaibmaprográmma olláhuvvan bearráigehččojuvvo jahkásaččat doaibmamuitalusa gieđahallama olis.
Dát gáibida ain gárgeheami.
Doaibmamuitalusas leat ságadoalli geahčastat ja nohkavaš bušeahttajagi deháleamos dáhpáhusat.
Doaibmamuitalus boahtá min ruovttusiidduide farggabáliid.
Muitalusa mielde sámedikkis lea leamaš olu doaibma – cealkámušat ja eiseválderáđđádallamat leat barggahan eanemus.
Ođđa doaibma lea leamaš unnán.
Sámedikki ekonomiijadilli lei heittot, muhto iežas doaibma galgá ain beavttálmahttit ja vuoruhit dievasčoakkáma dohkkehan doaibmaprográmma mielde, vai sáhttit gárgehit bargomet ja beroštumiid goziheami.
Bargiid molsahuvvan ja garvviheapmi, sadjásaččaid bálkáheami váttisvuohta ja sierralágán prošeavttat njoazidit min aitosaš barggu.
Dievasčoakkán dohkkehii maid evttohusa jagi 2015 bušehttii sámi kulturmearreruhtan.
Dasa lassin evttoheimmet, ahte oahpahus- ja kulturministeriija ja sámediggi ráđđádalalivččiiga Ohcejoga girkostobuid ruhtadeami sirdimis njuolga girkostohposearvái.
Sámedikki ipmárdusa mielde dát ii leat jierpmálaš iige beaktilis ekonomiijahálddašeapmi ja dat maid loavkkida sámedikki iešmearridanrievtti.
Hálddahuslaččat ja ekonomalaččatge leat jierpmát, ahte girkostohposearvái juolluduvvovit ruđat njuolga ministeriija bušeahtas.
Dađi bahábut dievasčoakkámis ii gieđahallon Sadjosa fitnodatdoaibmamálle eaige dan fitnodatdoaimma etihkalaš njuolggadusat dego dievasčoakkán lea gáibidan.
Hálddahus ii lean buktán dárkkistuvvon evttohusaid stivrra gieđahallamii iige stivra sáhttán buktit áššeollisvuođa dievasčoakkáma gieđahallama várás.
Muitalin dievasčoakkámii iežan ráđđádallamiin bargo- ja ealáhusministeriijain (BEM) ráhkadusruhtarádjoprográmmas ja guovlogárgehanlágas.
Ráđđádallamiid muittuhančálus gávdno ruovttusiidduineamet.
Muitalin dievasčoakkámii, ahte oktan ulbmilin álkidahttit sámedikki doaimma livččii Ålándda málle miel ruhtadeapmi BEM:a ovddasteddjiid mielde Ålánda oažžu dihto prosentuála ossodaga Suoma stáhtabušeahtas, mainna dat dat galgá dikšut iešstivrejumis áššiid.
Seammalágán málle heivelii maid sámedikki doaimma ruhtadeapmái.
Nu sámedikkis go stáhtahálddahusasnai manná olu áigi sámedikki ruhtadanohcamušaid válmmaštallamii ja gieđahallamii.
Málle attálii sámedikki duođalaš iešmearridanrievtti, daningo dat sáhtálii ieš čuozihit iežan oažžun prosentuála ruhtadanossodaga iežas vuoruhemiid mielde.
Dáláš lágat eai oro máksime suohkanii maidege.
Suohkan sáhttá lupmosit ordnet sámegiela oahpahusa gos beare, muhto sámegiela ja kultuvrra ealáskahttima sáhttá ordnet dušše sámi mánáide.
Šállošahtti fal, ahte suohka ii liikká stuora áŋgirvuođain leat dahkame vejolažžan sámi mánáide sámegielalaš ollesbeaivásaš giellalávgundoaimma.
Eanodaga suohkana alimus stivra lea gieđahallan čiegusin mearrádusa háhkat eatnama Leahtaseanu viidodagas Nokia Assert Managementas.
Ášši lea julggaštuvvon ovdal beavdegirjji dárkkisteami almmá áššáigullevaš paragráfačujuhusaid almmolašvuohtaláhkii.
Suohkanlága 29 §:a mielde suohkan galgá dieđihit orruideaset suohkanis johttáhuvvon áššiin, daid plánain, áššiid gieđahallamiin, dahkkojun mearrádusain ja daid váikkuhusain.
Ášši čiegadeapmi lea almmolašlága vuostá: suohkana orruin lea riekti diehtit johttáhuvvon áššin juo ovdal mearrádusaid.
Háhkamat, oastimat ja vuovdimat lea vuosttažettiin almmolaččat – dát guoská maid eanangávppiid.
Almmolašvuohtalága mielde suollemas áššit leat omd. fitnodagaid gilvui guođđán fálaldagat.
Eanan- ja giddodatgávppid ulbmil lea suohkana mearrádusa mielde maŋŋel háhkat Meahcceráđđehusa luonddubálvalusaid hálddašan eananviidodagas lasi giddodatopmodaga, dahkat luotta viidodahkii jekkiidsuodjalanguovllu rastá ja hukset viidodahkii 30 luomosáigge vistti bartagili ja turismabálvalusaid giddodaga.
Ášši čiegadeapmi ovdal mearrádusdahkama loavkida suohkanlága ja almmolašvuohtalága, daningo gávpašeapmi lea vuođđun guovllu turismagárgeheapmái ja suodjalanguovlluid árvvuid rihkkumii.
Ášši leanai almmatge háliduvvon adnojuvvot ii-almmolažžan ovdal mearrádusdahkama, daningo áššis ii leat háliduvvon ságastallojuvvot almmolaččat.
Suohkanstivrra giddodatgávpi buktá hui mearkkašahtti ja viiddesvuđot váikkuhusaid – sihke ekonomalaččat, biraslaččat ja politihkalaččat.
Dađi lági mielde ášši čiegadeapmi ovdal mearrádusdahkama lea suohkanlága vuostá.
Earenoamáš problemáhtalaš ášši čiegadeapmi lea danin, ahte namuhuvvon háhkamiin dahkkojuvvo vuođđu badjelaš miljovnna euro investeremii.
Háhkama ákkat vuođđuduvvet boastto láhkadulkomii ja lea bahá várra, ahte 350 000 euro investeren báhcá suohkanii dáhpan.
Plánat leat jekkiidsuodjalanásahusa vuostásaččat, daningo ásahus jekkiidsuodjalanásahusas gielde luottaid ja huksehusaid huksema guvlui.
Suohkanhoavda lea jeavddalaččat nu sosiála medias go mediasnai muitalan ivdnás oainnuidis ja boasttodulkomiiddis nu sámedikkis, sápmelaččain go sámi kultuvrrasnai.
Maŋimus son válddii Lapin Kansa- ja Enontekiön Sanomat – aviissain beali dieđaservoša ávžžuhussii sápmelaš meroštallamis.
Suohkanhoavdda mielas dieđasearvvuš lei váldán boastto oainnu iige sámedikkis leat legimiteahtta hupmat statuskeahtes sápmelaččaid beales.
Sámedikki bargun lea dušše ja duššebeare sápmelaččaid rivttiid bealušteapmi.
Maiddái mange earáge oassebealis ii leat legimiteahtta hupmat dehe ovddastit govahallon ja hutkojuvvon joavkku, mii gohčoda iežas statuskeahtes sápmelažžan.
Eanodaga suohkanis lea suohkanlága mielde bargun ovddidit orruidis – sápmelaččaid ja suopmelaččaid buresbirgejumi.
Govahallon dehe hutkojuvvon joavkkuid beroštumiid ovddideapmi ii dása gula.
Ii Eanodaga suohkana iige suohkanlaš iešstivrema doaibmagovvii gula obanassiige vuođđolága ja suohkanlága mielde sápmelaš meroštallan ja sámiid vuođđolágalaš kulturiešstivren áššit.
Mus lea njuolgut boahtán ahkit ealáhahkii báhcán ruovttugilistan orru ovddeš suohkanhoavdda.
Vuođđolága linnjen suohkanođastusas dárkkuha dan, ahte Eanodaga suohkannai šaddá suohkanlihtodančielggadeami vuollásažžan.
Eanodaga suohkana čielga ja almmolaš sámiid riektesajádaga vuostálasti linnjá, suuohkanstivrra ságadoalli soahteuhkádallamat jos Ilo-soahpamuš ratifiserejuvvo, plánat heajudit Giehtaruohttasa sámegiela oahpahusa, plánat bidjat suopmelašmánáid sámegielalaš beaivedikšui, plánat oahpahit vuosttažettiin suopmelaš mánáide sámegiela Bealdovuomis baostto dieđuin ahte doaibma lea sámegiela ealáskahttin, Leahtaseanu jekkiidsuodjalanguovllu billistanplánat ja bohccuid guohtoneatnamiid earáhuhttin turismaguovlun sihke Giehtaruohttasa álbmotmeahci vuostálastin leat ožžon mu guorahallat ášši ođđasit.
Dálá plánaiguin suohkan ádjá sápmelaččaid diđolaččat ja plánaid mielde eret Eanodaga suohkanis.
Stuorit suohkan soaittálii buktit eambbo viiddes oainnu, hálu suodjalit sámi kultuvrra ja olláhuhttit lágas mearriduvvon geatnegasvuođaid, lasihivččii utnolašvuođa ja beavttálmahtálii suohkanhálddahusanai.
Suohkanhoavddas eai oro leame dán stuoru suohkanis dárbahassii barggut, daningo son orru atnime stuora oasi bargoáiggistis sosiála medias surfemii ja mediasuokkardallamii, mat eai gula suohkana bargguide.
Sámediggi galgá fuolalaččat suokkardit galggaliigo Eanodaga suohkan laktojuvvot Oarje-Sámi eará suohkaniidda.
Suohkanhoavdda ja suohkana virggálaš sápmelaččaidvuostásaš doaimma geažil iežan dovdamušat leat earáhuvvan suohkanovttastahttima vuostálastimis dasa miehtemielalaš doaladupmái, go fal ravdaeavttut sámegiela ja sámi kultuvrra dáfus ožžojuvvojit sadjái ođđa suohkalihtodeamis.
Sámedikki stivra doalai dán vahku maŋimus telefončoakkáma ovdal geasseluomu.
Stivra lea gal hui hohpolaš áššiid dihte gárvvis čoahkkanit geassetnai.
Mearrideimmet vuolgit mielde eanan- ja meahccedoalloministeriija bargojovkui, mii čielggada sámiid oassálastinvuoigatvuođaid nannema Meahcceráđđehusa doaimmas.
Sámediggi lea ráđđádallan bargojoavkkus eanan- ja meahccedoalloministtar Jari Koskisiin ja oaččuimet ovdalačča buoret eavttuid.
Dál sámediggi oažžu golbma ovddasteaddji ja ovtta áššedovdi bargojovkui.
Dasa lassin nuortalaččaid siidačoakkán oaččui nammadit iežas ovddasteaddji.
Ovddit evttohusas sámediggi livččii ožžon nammadit golbma ovddasteaddji, main okta livččii galgan ovddastit nuortalaččaid, okta eahpemearálaš báikkálaš sápmelašbeali ja dušše ovtta iešráđalaččat, iige sámediggi livčče ožžon nammadit áššedovdi obanassiige.
Ministtar Koskinen dajai, ahte Meahcceráđehusláhka ođastuvvo juogo searvvai sámedikki dán bargojovkui dehe ii.
Eat oažžon dán buoret searvaneavttuid ja jos eat livčče vuolgán bargojovkui mielde, de livččiimet massán váikkuhanvejolašvuođa.
Ministtar Koskinen maid deattuhii, ahte bargojoavku ii gieđahala ILO 169-soahpamuša ratifiserenáruid jávjadeami mainnage lágiin.
Koskisa mielde vejolaš ILO-bargojoavkkus sápmelaččain ja stáhtas galggale leat dásseveardásaš mearri ovddasteaddjit ja ášši lea stáhta ja sápmelaččaid gaskavuođa ášši.
Vahku ságat Lean máhccan čakčaluomus bargohoahpuide.
Ovdal luomu oassálasten suvdilis gárganeami doaibmagotti čoakkámii.
Bukten čoakkámis ovdan, ahte suvdilis gárganeami prinsihpat galggale buorebut váldojuvvot vuhtii ollislaččat guovlluidgárgeheami oassin.
Bukten ovdan, ahte sámiid ruovttuguovllu suohkaniid geahččanguovllus sámiid ruovttuguovlu adnojuvvon lulliluopmostalliid áhpásnuvvangeavahusa researvan, daningo dat buktá ruđa guvlui.
Válden ovdan váilevaš suvdilis gárganeami geahččanguovllu vuhtii váldima ee. Anárjávrre oasseoppalašlávas ja Gilbbešjávri 2020-gárgehanfidnus.
Sámediggi lágida lávvordaga 30.10. diibmu 13 rájes gullandilálašvuođa Gilbbešjávri 2020-gárgehanfidnus.
Gullandilálašvuođa dárkkuhussan lea oažžut guovllu sápmelaččaid oainnuid sámedikki cealkámuša vuođđun.
Dán vuoru Gilbbešjávri 2020-gárgehanfidnus plánejuvvo ee. árktalaš fearánpárkka ráhkadeapmi Čoalmmevárrái, girdiseaivunsaji ráhkadeapmi Gilbbešjávrre gillái, ” luonddu seasti ” hissa huksen Sáná nala, Jiekŋameara ruovderáŧi huksen ja ođđa luottaid dahkan Natura-viidodahkii.
Sámi kultuvrra ovdamuniid mielde ii leat sihkkarit gávdnat saji árktalaš fearanpárkii uhkivuloš luonddutiippaid guovllus ja boazodoalloguovllus, humakeahttáge oba ruovderáŧi huksemis boazodoalu guohtoneatnamiid čađa.
Fidnu stivrenjoavku čoahkkana 9.11., gosa buktit áššis sámedikki čálalaš cealkámuša.
Ovdal luomu ledje maid sámediggelága 9 § ráđđádallamat meahccejohtaluslága oasseođastusas birasministeriijas.
Sámediggi attii iežas evttohusa meahccejohtaluslága ođasteamis, mii vuođđuduvai sámedikki stivrra dohkkehan cealkámuššii áššis.
Váldogáibádussan lei, ahte láhkii váldojuvvolii máinnašupmi das, ahte meahccejohtolagat ja meahccejohtalusdoaibma ii oaččo dagahit unnanačča eanet áru sámi kultuvrii.
Sámediggi attii cealkámuša álbmotlaš vuovdeprográmma 2015 (KMO2015) ođasnuhttimis.
Evttoheimmet dárkilmahttojumiid sámi kultuvrra vuhtii váldimis ja kulturárbbi inventerema joatkimii vuovdeekonomiijaviidodagas.
Evttoheimmet maid, ahte prográmmas biddjon ulbmil ráhkadit kulturárbeprográmma vuovdeekonomiijaviidodahkii galggalii ráhkaduvvot sámiid ruovttuguvlui ovttas sámedikkiin.
Boahtte vahku lea sámi parlamentáralaš ráđi stivrra čoakkán.
Ságastallat Spr:a stivrra čoakkámis ee. sámi parlamentáralaš ráđi ja ON:a álgoálbmogiid bissovaš foruma ovttasbarggus.
Davviriikkalaš sámi ovttasbarggus Ihttin álgá sámedikki stivrra guovttebeaivásaš dán jagi vuosttaš čoakkán.
Áššelistu lea guhkki ja lossat.
Gieđahallat ee. evttohusa sámi parlamentáralaš ráđi dálkádatpolitihkalaš prográmmas, davviriikkalaš sámi soahpamuša sáttagoddegažaldagaid, sámedikki dán jagi bušeahta ja oainnu Ruovttueatnan gielaid dutkanguovddáža (RGDG) boahtteáiggis sihke oainnu čielggadanolmmái Pekka Aikio raporttas, mii guoská Oulu ja Lappi universiteahta sápmelašvuođa dutkan- ja oahpahusdoaimmaid ordnema.
RGDG:a boahtteáiggi suokkardan bargojoavkuhan evttoha ee. sámegiela gáhttenbargguid sirdima universiteahtaide.
Ihttin mus lea maid illu deaivat Sámi Duoji stivrra ja gullat sin oainnuid mot sámi duoji galggalii doarjut ja ovddidit sámedikki politihkas ja mot sáhttit doarjut árbevirolaš dieđu, mii gullá sámi duodjái.
Ruossalas dieđut sámedikkiid ja stáhtaid oainnuin davviriikkalaš sámi soahpamuša ovddideamis leat dolvon dasa ahte jahkásaš sámi ministariid ja – presideanttaid čoakkán lea maŋiduvvon.
Dili duogáš vuođđuduvvá Norgga dahkan evttohussii, ahte davviriikkalaš sámi soahpamuša joatkkabargu álggahuvvolii čuovvovaš sámi ministariid ja – presideanttaid čoakkámis.
Norgga sámediggi dohkkehii Norgga stáhta evttohusa gulakeahttá Ruoŧa dehe Suoma sámedikki ovdal iežas mearrádusa.
Dilli lea Suoma sámedikki geahččanguovllus mearkkalaš, daningo Norga lea ratifiseren ILO 169-soahpamuša.
Norgga sámedikki mearrádus lea heajudan Suoma ja Ruoŧa sámedikkiid ráđđádallansajádaga.
Sávan, ahte oahppat dán áššis ja nannet SPR:a doaimma nu ahte áššiin, mat gusket buot sámedikkiid, geahččalivččiimet vuohččan gávdnat sápmelaččaid oktasaš oainnu ja linnjá SPR:s.
Dán ášši mii galgat earenoamážit guorahallat Suoma sámedikkis, daningo SPR:a jođihanovddasvástádus sirdása midjiide loahppagiđa.
Sámedikkiid oktasaš oaidnu lea earenoamáš mávssolaš jurddahettiin davviriikkalaš sámi soahpamuša ratifiserema.
Ruoŧa sámedikki stivrra mearrádus mii lea vuoimmis čuodjá nu ahte Ruoŧa sámediggi vuolgá ratifiserenráđđádallamiidda iežas sárragoddin, muhto almmatge Ruoŧa sámedikkis lea badjánan maid dárbu rievdadit ovddes mearrádusa.
Suoma sámediggái dáhkiduvvolii ráđđádallansáttagottis hupman- ja mieldeorrunvuoigat-vuohta muhto ii omd. jienastanvuoigatvuohta.
Suoma sámedikki stivrra gustojeaddji mearrádus lea, ahte sámediggi oassálastá iežas sáttagoddin soahpamušráđđádallamiidda.
Suoma stáhtasoahpamušráđđádallamat vuođđuduvvet stáhtaráđi ásahussii, mii lea láhkahierarkiijas sámediggelága vuollelis.
Suomas sámediggelága § 6 gáibida, ahte riikkasis ja riikkaidgaskasaš áššiin, mat gusket sápmelaččaid, sin ovddasta sámediggi.
Davviriikkalaš sámi soahpamuš lea ášši, mii guoská sápmelaččaid ja lea dieđusge hui problemáhtalaš, jos sámedikkis ii leat mihkkege mearridanválddiid soahpamušráđđádallamiin.
Eatge leat ožžon stáhtas dáhkádusaid dasge, ahte vai soahpamuš boađálii vuoibmái, de dat gáibidivččii ratifiserema maid sámedikkis.
Sámedikki sajádat stáhtaid delegašuvnnas livččii ná áššedovdisajádat, inge ieš leat ollenge sihkar ahte dat livččii dárbahassii nanu sajádat.
Jos Suoma sámediggi doalaha ovddeš mearrádusas, de soahpamušráđđádallamiid ádjáneapmi áigojuvvo biddjot Suoma sámedikki sivvan, vaikko mii doalahivččiimetnai lágain midjiide dáhkiduvvon vuoigatvuođain.
Dán áššis Suoma sámediggi lea šaddan muora ja bárkku gaskii, dego boares dadjanvuohki dadjá.
Stivrras lea duođalaš ášši guorahallama vuolde ja šaddat vihkkehallat sierra molssaeavttuid ja daid váikkuhusaid.
Jos luohpagoahtit iežamet oažžun ovdamuniin, de min ovddas lea nohkameahttun geaidnu, daningo ovdamuniin luohpan doalvu gáibádusaide ođđa ovdamuniin luohpamis.
Lei dal stivrra čoakkáma mearrádus mii beare, de Suoma sámedikki ii galgga atnit sivalažžan dán áššis.
Stáhtat galggale baicca ieža guorahallat mat gáibádusaid soahpamuša ratifiseremii leat oba leamege jos sámedikkiide ii dáhkiduvvo áššis mearridanváldi, vaikko oba soahpamuša ulbmilin lea buoridit sápmelaččaid sajádaga davviriikkalaš konteavsttas.
Mun máhcan bloggastan boahtte vahku stivrra čoakkánmearrádusaide.
Máŋggat fuolastuvvan sápmelaččat leat váldán munnje oktavuođa ja sii leat leamaš fuolas go sámi nuoraid bargu ii ožžojuvvo johtui ja manne nuoraid bargui eai biddjo resurssat.
Sámi nuoraid doaimma doarjun lea okta sámedikki dán válgaáigodaga doaibmaprográmma deháleamos vuoruhemiin.
Nuoraidorgána ja – doaimma vuođđudeapmi boahtá čuovvovaš sámedikki dievasčoakkáma áššelistui ja jos dat lea mu duohken de maid nuoraidbargojoavkku evttohus boahtá dohkkehuvvot ja sámedikki nuoraidoaimma institušuvnnalaš álggaheapmi oažžu loahpalaš sivdnádusas.
Maiddái min kulturlávdegoddi galggalii dan mielde buoridit profiillas ja juolludit prošeakta- ja eará ruhtadeami doaimmaide, mat movttiidahttet sámi nuoraid sámi servoša bargguide.
Kulturlávdegoddi doarju ee. Ohcejoga girkostobuid 12 000 euroin, vaikko diibmá sámediggi lágidii, ruhtadii ja resurserii bargiidis bargobidjosa bakte olu sámi girkobeivviide.
Anán hui morašlažžan, ahte sámi nuoraid doaibma ii dorjojuvvo ja vuoruhuvvo dakkár doaimma ruhtadeapmi, mii gulalii dábálaččat Suoma girkuid bargui ja sin iežasruhtadeapmái.
Girkushan lea vearuhanvuoigatvuohta ja dat leat jábálaččat giddodagaideaset dáfus ja jearaldat lea dalle maid das, ahte mot girku bidjá resurssaid sámi áššiide.
Girkut leat dálá áigge buresbirgejeaddjit, jearaldat lea vuoruheamis.
Sámedikki ságadoallin sávan, ahte girku doarjjulii sámi kultuvrra nu ahte dorvvastivččii Ohcejoga girkostobuid ruhtadeami iežas ruđain.
Álgoálbmogiid resurssat leat hui unnit.
Nuorat leat min kultuvrra boahtteáigi ja min kultuvrra boahtteáigi lea mu mielas deháleabbo ášši go omd. girkostobuid bajásdoallan.
Kulturmearreruđaid juohkin gullá kulturlávdegotti bargguide, inge sáhte dasa seahkanit.
Ovdal geasseluomu Dát lea maŋimus bargovahkku ovdal geasseluomu.
Geahččalan dál vuosttaš geardde iežan ságadoalliáigodaga áigge doallat rievttes luomu.
Blogga čállin báhcá unnibun luomu áigge.
Mannan vahku ovdalaš mihcamáraid lei sámedikki dievasčoakkán.
Čoakkán ii dađi bahábut mannan ráfálaš luopmodovdamušaid mielde ja vuohon čoakkámis báhce áššit gieđahalakeahttá.
Čuovvovaš sámedikki dievasčoakkán dolloš áračavčča ja dalle čoakkáma galgá várra doallat guovttebeaivásažžan.
Mihcamárvahku sámedikki dievasčoakkámis šadde gieđahallojuvvot dušše golbma ášši.
Jagi 2009 rehketdoalloloahpaheapmi, raporta diimmá oahppomateriálaruđaid geavaheamis ja giellaráđi ođđa áirasa nammadeapmi loahppadoaibmaáigodahkii dohkkehuvvoje buncaraggáid haga.
Dađi bahábut fal jagi 2008 rehketdoalloloahpaheapmi lea ain dohkkekeahttá.
Ášši lea dál gieđahallojuvvon badjelaš jagi.
Jagi 2008 rehketdoalloloahpaheapmi lea gal dohkkehuvvon sámedikki 4/2009 čoakkámis.
Beavdegirjedárkkisteaddjeguovttos eaba fal lean ovttamielalaččat beavdegirjehábmemis, man dihte ášši buktojuvvui dán čoakkáma mearrideapmái sámedikki bargoortnega mielde.
Namuhuvvon beavdegirjji paragráfa ii sáhttán dohkkehuvvot, daningo aiddo jur ovdalaš mearrádusa dahkama sámediggeáirras Jouni Ilmari Jomppanen vulggii čoakkámis ja ilmmuhii čoakkáma guođđima sivvan dan, ahte čoakkán ii sáhte bargat áššis mearrádusa.
Čoakkámis ii leange su vuolgima maŋŋel šat mearridanváldi ja čoakkánáššit sirdáse čuovvovaš čoakkámii, ja máhccat dan čoakkámis vel jagi 2008 rehketdoalloloahpaheami dohkkeheapmái.
Sámedikki luohttámušolbmot doibmet virgeovddasvástádusain.
Luohttámusolbmoš lea doaimmas dikšumis maiddái politihkalaš ovddasvástádus.
Sámedikki luohttámušolbmot leat maid geatnegahtton sámi álbmoga ektui ja sii galget atnit ávvira das, ahte sámedikki representatiivavuohta olláhuvvá.
Dađi bahábut buot sámedikki áirasat eai váldde duođas iežaset virgeovddasvástádusa.
Suohkanpolitihkas Kauko Juhantalo lea ožžon cuigehusa veahkkevuoigatvuohtakánsleris, go son lei guođđán čoakkáma almmá buriid sivaid haga dasa.
Áššelisttus leat hohpolaš nammadeamit, main dehálepmosiidda gullá sámedikki ovddasteddjiid válljen sámegiela ealáskahttinprográmma válmmaštalli stivrenjovkui.
Oassálasttán duorastaga Anáris riikkaidgaskasaš Delos-bargobádjái.
Bargobádji lea riikkaidgaskasaš ovttasbarggu oassi, man olis ordnejuvvojit bargobájit ng. oarjeriikkain áššiin, mat gullet luonddu bassi báikkiid dutkamii ja suodjaleapmái.
Buvttán dilálašvuhtii sámedikki dearvvahusa.
Sámediggi oaččui odne dieđu, ahte min ohcamuš InterregSápmi-prográmmii lea dohkkehuvvon ja leat ožžon ruhtadeami davviriikkalaš sámi giellaovttasbarggu ođđasit organiserema ovdačielggadeami bargama várás.
Dát prošeakta lea sámi parlamentáralaš ráđi oktasašfidnu.
Davviriikkalaš sámi giellaovttasbargu lea geahččaluvvon ođđasit organiserejuvvot fargga 15 jagi, ja lea dieđusge buorre, ahte organiseren viimmat ovdána.
Ovdal luomu muitalan vel ságaid stivrra čoakkámis.
Vuottesjávrres 28.6.2010 Juvvá Lemet
Sikta sámediggeválggaide Jagi loahpas nohká ohcamuša guođđin sámedikki válgalogahallamii.
Čuovvovaš válgaáigodaga áigge loahpahuvvojit davviriikkalaš sámi soahpamuša (konvenšuvnna) joatkkaráđđádallamat ja vejolaš soahpamuša ratifiseren.
Oktanaga ráđđádallamiiguin, mat siktejit sámi soahpamuša ratifiseremii, Suopma šaddá čoavdit sámiid eanan- ja čáhcevuoigatvuohtagažaldagaid, daningo dat sámi soahpamuša ratifiserema mávssolaš oassi.
Davviriikkalaš sámi soahpamuša ratifiseren gáibideažžá maid Suoma sámediggelága dárkkisteami ja válgaortnega ođasteami.
Sámediggi lea dahkan evttohusa válgaortnega ođasteami várás.
Dál jienasteddjiin ii leat mangelágán golaheaddjesujiid, sámediggái válljejuvvojit ovddasteaddjit almmá oppalaš dieđu haga das, makkár politihka sii vudjet.
Vuoigatvuohtaministeriijas lea ilmmuhuvvon, ahte boahtte ráđđehusáigodagas sámediggeláhka ja válgaortnet sáhttá dárkkistuvvot.
Sávan, ahte boahtte sámediggeválggain dii, buorit jienasteaddjit, gáibidehpet iežaideattet ovddasteddjiin politihkalaš linnjemiid albmosii ovdal go dahkabehtet jienastanmearrádusa.
Dii mearridehpet boahttevaš sámedikki politihkalaš linnjá.
Sámedikki ruovttusiidduin gávdnojit skovit válgalogahallamii ohcamis čuovvovaš liŋkkas:www.samediggi.fi--&gt; dokumeantat- Vaalit 2011.
Gollan jahki lea leamaš hohpolaš sámedikkis.
Lean viidáseappot gieđahallan gollan jagi čállosisttán Inarilainen-aviissas suomagillii.
Aitosaš doaibmamet lea lassánan ja sámi parlamentáralaš ráđi jođiheami dikšun lea lasihan bargonoađi mearkkašahtti ládje.
Dán jagi áigge leat joksan smávva ovdánanlávkkiid sámiid riektesajádaga ovdáneamis, vaikko almmolašvuođas dan ii álohii fuobmáge.
Ráđđehusa evttohusain ođđa meahccejohtalusláhkan sihke ođđa čáhceláhkan boahtiba goappásnai vuosttaš geardde iežas paragráfan sámi kultuvrra suoji dorvvasteapmi.
Prográmma válmmaštalli bargojoavkkus lea nanu sámedikki ovddastus ja jáhkánnai, ahte oažžut prográmmas dakkára, ahte dat dorvvasta sámegiela ja sámi kultuvrra boahtteáiggi sihke sámiid ruovttuguovllus ja dan olggobealde.
Boahtte jahki lea maŋimus dán válgaáigodaga sámedikki doaibmajahki.
Olu hástalusat lea vel ovddas.
Biodiversiteahttasoahpamuša artihkal 8(j)-bargojoavkku bargu galgá loahpahuvvot cuoŋománu loahpa rádjái.
Sámi parlamentáralaš ráđi doaimma ja hálddahusa ođđasitorganiseren galggalii maid loahpahuvvot boahtte čavčča rádjái.
Hástalusat leat vaikko man eatnat ja bargu lea dárbahassii vel dánnai válgaáigodagas.
Boahtte jagi áigge iešguhtenai sámedikki lahttu galgá suokkardit vuolgágo šat evttohassan sámediggeválgii.
Seamma suokkardeapmi lea maid mus ovddas.
In sáhte šiitit, ahte iigo dát válgaáigodat livčče leamaš lossat nu vuoiŋŋamašlaččat go maid fysihkalaččatnai.
Persovdnii čuohcci ja vuojulduvvi opposišuvdnapolitihkka sámedikkis lea maid hui lossat.
Lea šállošahtti, ahte maiddái mu bearaš lea gillán almmusvuođa deaddagiin.
Áššálaš, kritihkalaš, dutki journalisma sámi mediain ii jur gávdno.
Lea maid duohta, ahte riikkabeaivvelahtut váidalit seamma váilevašvuođain váldegotti medias.
Loahpalaš mearrádusa das vuolggángo šat evttohassan sámediggeválggaide dagan go lean ráđđádallan áššis iežan bearrašiin buori áigge ovdal válggaid.
Dieđihan dieđusge mearrádusastan mu blogga lohkkiid.
Juovlavahku oassálasten Lappi universiteahta sámegiela lektora Leif Rantala barggusheaitinseminárii, Sápmi ja Lappi universiteahtta.
Dilálašvuođa ságastallamis ávzzuhin, ahte maiddái universiteahtat galget guoddit ovddasvástádusaset sámegiela ealáskahttinprográmma olláhuhttima várás.
Universiteahtat galggale iežaset osiin ráhkkanit prográmmii ja dan maŋŋel go dat nohká nu ahte dat skuvlejit oahpaheddjiid ja áššedovdiid sihke nu ahte válmmaštit materiála goiellaealáskahttinbargguide.
Čuovvovaš beaivve bukten dearvvahusa Kemi-Tornio (Giepma-Duortnus) ámmátállaskuvlla válmmašnuvvanfeasttas.
Ođđajagimánu vuosttaš vahku doalan vahku luomu.
Bargohoahput álget fas loahppážiid maŋŋel.
Sámediggi lea mutkon Sajosii Šállošan bloggamerkema ádjáneami.
Vaikko dán sámedikki doaibmaáigodat lahkona loahpageaži, de barggut ja hoahput eai leat heađisge nohkan.
Sámediggi lea dál mutkon Anáris ođđa sámi kulturguovddáš Sajosii ja jagi álggu rájes min bargit besset álggahit ođđa jagi ođđa doaibmasajiin.
Virggálaš rahpandoalut leat giđđadálvve.
Ovdal juovllaid lea dáhpáhuvvan olu.
Sámedikki stivra ja golmma riikka sámedikkit leat háhppehan čoahkkanit.
Sámedikki stivra doalai dán jagi maŋimus čoakkáma ovdal juovlaluomuid.
Sirddiimet muhtin eai nu hohpolaš muhto prinsihpalaš áššiid boahtte jahkái ođđa sámedikki mearrideapmái.
Hohpolaš áššiin stivra ságastalai guhká Sajosa rahpandoaluin ja Sajosa márkanastinfidnus.
Sámediggi ovttasbargoguimmiidisguin lea ožžon ruhtadeami Sajosa márkánastima várás fitnodagaide, servošiidda ja eiseválddiide.
Sámediggi lea ožžon fuolastuvvan oktavuođa váldimiid mot sámi kultuvra ja sápmelašvuohta buktojuvvo ovdan Sajosa márkanastimis.
Sajoshan lea earenoamážit sápmelaččaid parlameantadállu ja sámi kulturguovddáš.
Sámedikki stivra mearridinai ovddidit Sajosa geavaheddjiid ovttasbargojovkui, ahte dat ráhkada etihkalaš njuolggadusaid Sajosa márkanastimii ja doaibmasaji láigumii.
Ovttas ráhkaduvvon ja dohkkehuvvon prinsihpat álkidahttet sierra doaibmiid gaskavuođa ovttasbarggu ja maiddái Sajosa márkanastima.
Sajos lea eandalii sámiid dállu ja dat buktá iežas gáibádusaid makkár dáhpáhusaid ja doaluid sámi kulturguovddážis sáhttá doallat.
Galget ráhkaduvvot čielga doaibmannjuolggadusat makkár dáhpáhusat ja márkanastin heivejit sámi kultuvrra árvvuide ja parlameantadállui.
Ođđa sámediggi beassá gieđahallat evttohusa etihkalaš prinsihppan boahtte giđa.
Stivra mearridii maid, ahte Sajosa rahpandoaluid plánen ja rahpandoaluid áiggiide plánejuvvon dáhpáhusat galget dáhpáhuvvat earenoamážit ođđa sámedikki jođiheami mielde.
Oppalaččat geahčadettiin dáhpáhusain galgá atnit ávvira árvvolašvuođas – rahpandoalut galget leat árvvolaččat, dat galget leat sámi kultuvrra mielde ja govvidit oba sámi kultuvrra máŋggalágánvuođa – ja dieđusge dat galget leat guovlluguovdasaččat dásseárvosaččat.
Stivra dohkkehii čoakkámistis sámi giellaráđis válmmaštallon rievdadusevttohusa sámi gielladahku-bálkkašumi njuolggadusaide.
Dán jagi sámi giellaráđđi mieđihii gielladahku-bálkkašumi Eanodaga bearašbeaiveruoktu Miessái.
Bálkkašupmi lei duođaid fiinna nuortalašsámi veaddeduodji, man lei duddjon Matleena Fofanff.
Dát addá ahkidis signála sámi dáiddariidda ja servviide.
Ordniimet vel ovdal juovlabasiid áššis deaivvadeami kultur- ja faláštallanministtar Paavo Arhinmäkiin.
Dađi bahábut ministtar ii astan boahtit deaivvadeapmái ja ovttas sámedikki kulturčálliin deaivvaime ministtar Arhinmäki stáhtačálli.
Stáhtačálli lohpidii doalvut dieđu min fuolas ministtarii ja min sávaldaga doallat kulturmearreruđa unnimusat ovddeš dásis boahtte jagi bealde.
Eatnigiela merken álbmotdiehtovuogádahkii
Sámediggi lea diimmá giđa rájes čielggadan sámegielat beaivedivššu ja giellabeassedoaimma dili.
Ášši lea duođaid áigeguovdil sámegiela ealáskahttinprográmma ráhkadeami geažil.
Sámediggi diŋgui áššedovdičilgehusaid giellabeassedoaimmas ja sámegielalaš beaivedivššu ja giellabeassedoaimma dilis virgebargun ja konsultabálvalussan ja sámedikki sosiála- ja dearvvašvuohtalávdegottis.
Stivra dohkkehii čilgehusaid sámegielalaš beaivedivššu dilis sáddejuvvot diehtun sierra eiseválddiide dego oahpahus- ja kulturministeriijai ja sosiála- ja dearvvašvuohtaministeriijai sihke sámi ruovttuguovllu gielddaide.
Lea almmatge čielggas, ahte lágat, mat gusket eatnigiela merkema, gáibidit dárkkálnuhttima.
Sámedikki čilgehusaid vuođul orru leame nu, ahte sierra gielddain ja maiddái doaibmiid ja eiseválddiid gaskkas leat sierralágán oainnut maid giellabeassi, giellalávgun ja sámegielalaš beaivedikšu dárkkuhit.
Sámediggái boahtán oktavuođa váldimiid mielde sámegielalaš beaivedivššus leat leamaš mánát, geat eai máhte obanassiige sámegiela dehe máhttet dan hui hejot.
Sidjiide leat váhnemiid gáibádusas fállojuvvon sámegielalaš beaivedikšobáiki daningo váhnemat leat merken mánáid eatnigiellan sámegiela álbmotdiehtovuogádahkii, vaikko duođalašvuođas mánáid eatnigiella lea leamaš suomagiella.
Mánáid ovdamuniid mielde lea dat, ahte sii ožžot dárbbašlaš beaivedikšobálvalusaid iežaset giellamáhtu mielde.
Sámegielalaš beaivedivššus giella sáhttá earáhuvvat jođánit suomagiellan jos jovkui bohtet dakkár mánát, geat eai máhte sámegiela.
Boastto dieđuid ilmmuheapmi álbmotdiehtovuogádahkii sáhttá leat registtarmerkenrihkus.
Lappi diggerievttis lea gieđahallojuvvon dáhpáhus sámegiela merkemis eatnigiellan álbmotdiehtovuogádahkii jagi 2008.
Diggerievtti mearrádusa mielde olmmoš gehččui sivalažžan registtarmerkenrihkosii, daningo áššáskuhtton olbmos ii lean vuoigatvuohta ilmmuhit sámegiela eatnigiellanis go son ii lean sápmelaš.
Son goit guđđojuvvui dubmekeahttá ráŋggaštussii.
Sámediggi stivra mearridii bivdit riikkabeivviid vuoigatvuohtakánslera ja vuoigatvuohtaáššeolbmo dutkat leago dáláš láhkageavat boastut dan dáfus, mii guoská máná sámegiela eatnigiellan ilmmuheamis álbmotdiehtovuogádahkii ja galgágo dáláš lága rievdadit dan ektui.
Gielddaid lágas mearriduvvon geatnegasvuohta beaivedivššu ordnemii mearrahuvvá máná álbmotdiehtovuogádahkii merkejuvvon eatnigiela vuođul das fuolakeahttá man giela dehe gielaid manna duođalašvuođas hupmá.
Sámedikki giellabesiide ja sámegielalaš rieggáide dárkkuhuvvon ruđat leat dán rádjái kanaliserejuvvon sámedikki sosiála- ja dearvvašvuohtalávdegotti bakte daningo giellabeasse- ja riekkesdoaibma lea gehččojuvvon beaivedikšundoaibman.
Sierra doaibmit ee. veahádatáittardeaddji ja duopmostuolut leat goitge geahččan ovttačilggolaččat ahte giellabeassedoaibma ii leat beaivedikšu.
Ruhtadeapmi giellabesiide boahtá oahpahus- ja kulturministeriijas ja sámegielalaš sosiála- ja dearvvašvuohtabálvalusaide várrejuvvon ruhtadeapmiges boahtá sosiála- ja dearvvašvuohtaministeriijas.
Ođđa sámediggi galgá duođalaččat suokkardit leago sámedikki sosiála- ja dearvvašvuohtalávdegoddi rievttes orgána juolludit ja bearráigeahččat ruhtadeami, mii guoská sámegiela ealáskahttima.
Mu mielas giellabeasse- ja giellalávgundoaimma ruhtadeapmi, mii ealáskahttá sámegielaid ja mat eai gula sosiála- ja dearvvašvuohtanbálvalusaide, gulalii buoremusat sámi giellaráđi doaibmagieddái.
Muhto dáthan báhcá ođđa sámedikki guorahallamii ja mearrideapmái.
Golleroggamis ja čoakkámiin Ođđajagimánnu lea measta loahpas ja blogga čállin lea báhcán unnánažžii – šállošan dan sakka.
Ođđa jahki lea álgán ovdalaččage hohpolaččabun.
Sámedikki ortniiduvvančoakkáma doallan ádjána guovvamánnui dego njeallje jagi dás ovdalnai.
Sámedikki stivra mearridii čoakkáma dollojuvvot guovvamánu 15. beaivve dan maŋŋel go lei gullan čoakkáma čoahkkáibovdejeaddji, sámedikki boarráseamos áirasa Tauno Haltta.
Eanangeavahanáššit barggahit sámedikki hui olu – nohkavaš áigodaga gárvánežžet Anárjávrre oasseoppalašlávva go Gilbbesjávrre oppalašlávvanai.
Dasa lassin golleroggan ja vuoluštanohcamušat bohtet barggahit sámedikki nu olu ahte eat leat dan ovdal oaidnánge.
Sámiid ruovttuguvlui leat dahkkon 60 ođđa vuolušteami, eanas boares ja heajos ruvkelága áigge dahkkon ohcamušat.
Orru leame nu ahte eatnasat vuoluštanohcamušain mearriduvvojit boares ruvkelága vuođul.
Vuoluštanohcamušaid lassáneapmi lea ášši, mas sápmelaččat galget leat fuolas.
Vuoluštanohcamušat leat dahkkon ollásii ođđa viidodagaide, main omd. golleroggan ii leat leamaš ovdal.
Dát lea hui fuolastuhtti ja lea čielggas, ahte golleroggit hálidit atnit ávkki boares ruvkelága váilivuođain vel hui guhká.
Boares ruvkelágas ii daddjo sámi kultuvrras sátnige.
Ođđa ruvkelágas lea mearriduvvon sámi kultuvrra geahnohuhttima gieldimis, nuppiiguin sániiguin vuolušteamit ja ruvkedoaibma eai oaččo heajudit sámi kultuvrra miel ealáhusaiguin mávssolaš bargama eavttuid.
Vuoluštanohcamušat leat dahkkojuvvon Lismájohkii báikkiide, gokko leat dehálaš guolástanbáikkit, bohccuid dálveguohtuneatnamat ja bohccuid johtolagat rátkingárdái.
Guovllu sápmelaččat vuostálastet vuoluštanlobiid mieđiheami.
Sámi bálgesa viidodahkii leat čuohcán olu guohtoneananmassimat.
Goanstajávrrit, turismahuksen ja vuovdečuollamat leat juo ovdalaččas heajudan guovllu sámi kultuvrrain bargama eavttuid sakkarat.
Vuoigatvuohtaministeriija lea sadden sámediggái ja sierra ministeriijaide cealkámušbivdaga ILO 169-soahpamuša ratifiseremis.
Sámedikkis vurdojuvvo evttohus mot áššis galggalii ovdánit ja maid ratifiseren Suomas eaktuda.
Evttohus sámegielaid ealáskahttima várás lea gárváneame guovvamánu loahpas, man maŋŋel evttohus sáddejuvvo cealkinládje, ja oahpahus- ja kulturministeriija gárve cealkámušaid vuođul loahpalaš sámegielaid ealáskahttinprográmma.
Olláhuhttin álgá giđđat ja sámediggi galgá mu mielas ovdanbuktit gáibádusas leahkit nannosit mielde prográmma olláhuhttimis ja čuovvumis.
Sávan, ahte prográmmas vuojulduvvo earenoamážit sámiid ruovttuguovllu sámegielaid ealasvuođa doarjumii, eatnigielaset mielde sámegielalaš ja lunddolaš sámegiela giellageavahanbirrasiid doarjumii ja ahte dorvvastuvvo sámegiela oahpahus olles riikkas.
Sámedikki čavčča válggain čoaggin dieđut leat bárrásiin gárváneame.
Ovdadieđuid mielde dušše 35 % sápmelaččain orrot sápmelaččaid ruovttuguovllus ja 400 sámegiela eatnigiellan hubmi leat jápmán ovddit gávcci statistihkkadahkanjagi áigge.
Dát 400 olbmo leat leamaš sámegielamet, sámi kultuvrramet ja árbevirolaš dieđuideamet nanu sirdit.
Dilli lea duođaid vearrái ja juohke sápmelačča oaivvis galggalii alárbma juo čuodjat sámegiela ja sámi kultuvrra boahtteáiggi dáfus ja maiddái sámi árbevirolaš dieđuideamet sirdima dáfus.
Sápmelaččaid mearri sámi ruovttuguovllu olggobealde lea sturron ja sámegiela eatnigiellanis hubmiid mearri lea unnon.
Sámediggi galgá dán válgabajis eandalii ráhkadit evttohusa das, mot gárganeapmi sáhttá earáhuhttojuvvot nuppe guvlui ja de oažžut sápmelaččaid muotkut ruovttoluotta sámiid ruovttuguvlui.
Sámegiella ii seaillo go hupmamiin ja nu ahte giellamáhtumet sirdit buolvvas nubbái.
Vaikko olu lea rievdan 1900-logu álgogeahčen, goas sámegiela geavaheapmi adnojuvvui heivemeahttumin ja sámegiela hupman gildojuvvui skuvllas ja eará virggálaš oktavuođain, de lea vel olu barganládje.
Vaikko virggálaš doaladupmi sámegiela ja sámi kultuvrra ektui lea earáhuvvan suovvalažžan, de vealaheapmi ja sámi kultuvrra ja giela badjelgeahččan gávdno dálá servodagas, ii dárbbat go oahpásnuvvat Davvi-Suoma suopmelašmediaid sámivuostásaš ságastallanbálsttáide dehe suomi24-siidduid ságastallamiidda.
Sápmelaččaid giellamolsun lei giivámus muttos 1900-logu álgologijagiid rájes gitta 1970-logu rádjái, muhto dat joatkahuvvá velnai.
Dieđán sámi veagaid, geat eai huma mánáidasaset sámegiela, vaikko ieža máhttet sámegiela earenoamáš bures dehe eatnigiellan.
Eatnasat sámi veagain goitge lihkus sirdet dálá áigge sámegiela mánáidasaset.
Muhto mii dárbbahit dábálaš jálos sápmelaččaid veahki, daid, geat hupmet sámegiela mánáideasetguin, bargoguimmiideasetguin, fulkkiideasetguin, oahpahit sámegiela ja duddjojit lunddolaš sámegiela giellageavahanbirrasiid.
Mun sávannai dis buorit sápmelaččat oktavuohtaváldimiid sámedikki guvlui, eiseválddiide ja vehádatáittardeaddjái jos fuobmábehtet váilivuođaid sámegielalaš bálvalusain dehe eiseválddiid doaladumis sámi kultuvrra ja sámegiela ektui.
Ja earenoamážit – hupmet sámegiela, dovdet iežaideattet vuoigatvuođaid ja lehket ovddasmannit !
Sápmelaččaid eretmuotkun ja sámegiela eatnigiellanis hubmiid meari unnun uhkida sámiid árbevirolaš dieđu seailuma, dan, mii laktása luonddu máŋggahápmásašvuhtii.
Nohkavaš jagi gárvána ođasnuhtton biodiversiteahttastrategiija ja doaibmaprográmma.
Diibmá gárvánan sisriikkalaš 8(j)-bargojoavkku loahpparaporta evttohii eatnatlohkosaččat sierralágán doaibmabijuid sámiid árbevirolaš dieđu suddjema, seailluheami ja ealáskahttima várás (www.ymparisto.fi/lumonet/8j).
Válgastatistihkat čájehit, ahte dát doaibmabijut ja daid olláhuhttin lea ovdalaččage dehálit sámegiela, sámi kultuvrra ja árbevirolaš dieđu seailluheami ja dorvvasteami várás.
Duorastaga deaivvadin bealuštanministtar Stefan Walliniin Avvilis.
Ságastalaime suinna ee. Ilo 169-soahpamuša hohpolaš ratifiserendárbbus, ráđđehusprográmma sámi girjemiid olláhuhttimis, sámegielaid ealáskahttinprográmma hohpolaš olláhuhttima dárbbus, sámi boazodoalu sajádagas ja earenoamážit sámi boazodoalu dilis Eanodagas.
Preassadieđáhus munno deaivvadeamis gávdno sámedikki ruovttusiidduin (www.samediggi.fi).
Blogga jaskkoda mánnui Mannan bearjadaga mus álggii mánu virgefiddjavuohta.
Máhcan bargui miessemánu 26. beaivve.
Oassálasttán virgefriddjavuođa áigge muhtin vealtameahttun bargguide.
Miessemánu álgogeahčen sámediggi ja vuoigatvuohtaministeriija doallaba sámediggelága 9 § miel ráđđádallamiid sámediggelága ođasnuhttimis.
Mus ii leat vejolašvuohta dieđihit ráđđádallamiin earret dan, ahte sámediggi evttoha sámediggelága rievdaduvvot sámedikki čoakkáma dohkkehan cealkámuša mielde.
Go láhka ii leat vel dolvojuvvon ovddos, de sámi servviin ja sápmelaččain lea maŋimus vejolašvuohta buktit ovdan oainnuid sápmelaččaide dehálaš sámediggelága paragráfain – dehege earenoamážit sápmelačča meroštallamis.
Dál lea earenoamáš ja historjjálaš muddu váikkuhit vel áššái, daningo sápmelašmeroštallan boahtá váikkuhit boahtte buolvvaide ja oba sámi kultuvrra boahtteáigái mearkkašahtti ládje.
Čuovvovaš dilálašvuohta sáhttá sirdásit máŋggalogi jagi duohkái.
Sámedikki stivra doalai čoakkáma disdaga 22.4. ja čoakkánmearrádusain sáhttá lohkat sámedikki ruovttusiidduin.
Deaivvadin seamma beaivve maiddái Uŋgara Suoma ambassadevrra ja ságastalaime suinna áigeguovdilis sámi áššiin ja suoma-ugralaš álbmogiid ovttasbarggus.
Anáris dollejin loahppavahkui Helssegii.
Mis sámedikki ságadolliin ledje álgoságastallamat vuoigatvuohtaministariin sámediggelágas ja das ožžojun máhcahagain.
Sámediggi maiddái ráđđádalai luonddusuodjalanlága ođasnuhttimis birasministeriijas.
Sámedikki cealkámuš áššis gávdno www-siidduin (www.samediggi.fi).
Luonddusuodjalanláhka ođasnuhttojuvvo Natura-viidodagaid geahnohuhttingieldduin.
Lága ođasteapmi lea ádjánan.
Luonddusuodjalanláhka lea ođasnuhttojuvvome guovtti muttus.
Dáid rievdadusaid maŋŋel álgá luonddusuodjalanlága váikkuhusaid oppalaš ođasteapmi, mii sirdása čuovvovaš ráđđehusbadjái.
Luonddusuodjalanlága ođasnuhttima maŋŋel ođastuvvo meahcceláhka, dehege proseassa sáhttá maŋŋonit guovtti ráđđehusbaji duohkái.
Ođastus lea beare njoahci ja lean dilis fuolas, daningo sihke luonddusuodjalanláhka ja meahcceláhka leaba mávssolaččamusaide gullevaččat sámiid dáfus.
Sámediggi lei bearjadaga ekonomiijaválljagotti gullamis láhkaálgagis ráddjet ruvkelága vuođul váidalanrievtti gollegoaivunlobiin.
Sámedikki cealkámuš gávdno ruovttusiidduin.
Sámediggi lea linnjen, ahte goaivuin goaivun dakkár sámi ruovttuguovllu viidodagain, main juo lea ovddežis goaivogoaivun, lea dohkálaš doaibma, jos guovllu bálges dehe eará guovllu sápmelaš geavaheaddjit eai leat oaidnán, ahte doaibma váttásnuhtálii sámi boazodoalu ja sápmelaččaid vejolašvuođa návddašit iežaset kultuvrras dego ruvkelága 50 §:s mearriduvvo.
Go sámediggi válmmaštallá cealkámušaid ruvkelága miel lobiin, de dat gullá guovllu bálgesa ja vejolašvuođaid mielde maid siiddaid ja eará luondduealáhusbargiid oainnu.
Sámediggi ii leat guoddalan mieđihuvvon goaivolobiin.
Sámediggi lea mearridan guoddalit buot mieđihuvvon mášengolleroggama lobiin, daningo ruvkelága lobi mieđiheami geatnegasvuođat eai leat olláhuvvan ja ovttasbargu ruvkeeiseválddiin dorvo- ja kemikálavirgelágadus, Tukesiin, lea leamaš dušši.
Sámediggi lea geavadis buot cealkámušainis Tukesii evttohan doaibmabijuid ovttasbarggu ja lohpeárvvoštallama gárgeheami várás.
Gollegoaivut leat šaddan dán dilis gillájeaddjin, daningo ruvkeláhka ii leat olláhuhtton áššáigullevaččat.
Sámediggi lea bivdán ovttasbargošiehtadallamiid Tukesiin, Meahcceráđđehusain, ealáhus-, johtalus- ja birasguovddážiin ja nuortalaččaid siidačoakkámiin ruvkelága guoskadeamis sámiid ruovttuguovllus, vai šiehtadallamiin sáhtálii soahpat ovttasbarggus ja oktasaš šiehtadallanvugiin ruvkelága 38 §:a guoskadeami várás.
Paragráfa gieđahallá ovttasbarganvuogi ruvkelága lobiid mieđiheamis.
Tukes ii leat miehtan ordnet šiehtadallamiid.
Sámediggi lea bivdán eará eiseválddiid cealkámušaid, gártadieđuid ohcamušas, eará guovllu ruvkelága lobiin ja gilvvohalli eanangeavahanvugiin sihke birasváikkuhusaid árvvoštallamis.
Tukes ii leat doaibman áššáigullevaččat, iige leat doaimmahan gáibiduvvon dokumeanttaid.
Tukes lea jeavddalaččat sádden sámediggái cealkima várás ruvkelága miel lohpeohcamušaid, mat eai deavdde ruvkelága 34 §:a geatnegasvuođaid, eaige ohcamušas leat dárbbatlaš dieđut, vai lohpi sáhtálii mieđihuvvot.
Lohpeproseassa lea ádjánan dánnai dihte guhká, daningo Tukes lea šaddan cealkima maŋŋel bivdit ohcci dievasmahttit dieđuid, man maŋŋel ohcamuš lea sáddejun ođđasit cealkima várás.
Dákkár doaibma ii leat leamaš ábas ja dat lea dagahan dušši barggu ja lea ájihan proseassa.
Go ruvkeláhkii váldojun sámi kultuvrra geahnohuhttingieldu ii leat olláhuvvan, de sámediggi lea guoddalan buot mášengollerogganlobiin.
Luomuid ja olggobeal áššegieđahalli bálkáheami geažil sámediggi lei maid vahágis guoddalan hálddahusriektái guđa goaivolobi mieđiheamis, muhto guoddalusat gessojuvvoje eret luomuid nohkama maŋŋel.
Sámediggi lea addán diibmá, jagi 2013, badjel 150 cealkámuša, mielde lohkkon maid váidalusat, ruvkelága olláhuhttimis, ja ipmirdahtti stuora noađuheami ja geasseluomuid geažil olmmošlaš meattáhusat besset dáhpáhuvvat.
Sámediggi prinsihpalaš linnjema mielde dat guoddala buot mášengollerogganlobiin, lei ohcci sápmelaš dehe ii.
Mášengolleroggan ja gollegoaivun obanassiige ii leat árbevirolaš sámi ealáhus.
Roavenjárgga hálddahusriekti lea addán vuosttaš čovdosiiddis sámedikki dahkan guoddalusain ja lea bealistis dohkkehan sámedikki guoddalusaid.
Tukes ja lobiid ohccit leat guoddalan mearrádusain alimus hálddahusriektái ja proseassa lea vel gaskan.
Roavenjárgga hálddahusriekti lea čovdosisttis linnjen maid ruvkelága olláhuhttima, ja sámediggi lea evttohan, ahte Tukes válddálii lohpegeavadis juo dál vuhtii hálddahusrievtti linnjemiid.
Tukes ii leat dása miehtan.
Go alimus hálddahusrievttis ožžojuvvojit mearrádusat vuosttaš guoddalusain mot ruvkelága nd. sámi paragráfat galget guoskaduvvot, de lohpeárvvoštallan buorrána iige guoddalusaide soaitte leat šat dárbu.
Ruvkelága vuođul mieđihuvvon lobit lea vuoimmis golbma jagi.
Go ruvkelága guoskadeamis lea ožžojun dulkongeavat ja jos gollegoaivu lea deavdán lohpeeavttuid, ii mange oassábealis leat dárbu guoddalit lobis golmma jagi gaskkaid, daningo riektihan ii rievdat ovdadáhpáhusaidis lága guoskadeamis.
Dušši lea maid ballu jeavddalaš guoddalemiin, mat dáhpáhuvale golmma jagi gaskkaid.
Dál lea vel ruvkelága guoskadeami sisavuodjináigodat, man olis ohccojuvvojit buoremus vuogit lága olláhuhttima várás.
Čálán fas ođđasit sulaid mánu geahčen.
Ruhtaministeriija bušeahttaevttohus Mannan vahku almmustuhttojuvvui ruhtaministeriija bušeahttaevttohus, mii vearrámus árvvoštallamiid mielde dan olláhuvvama mielde unnidivččii sámedikki aitosaš doaimma resurssaid goalmmádasain.
Sápmelaččaide dehálaš sámi kulturguovddáža rahpan buktá ođđa goluid sámediggái.
Dátdahan gal lei ministeriijaid dieđus.
Sámedikki aitosaš doaibmaruđain oassi sirdojuvvolii gokčat ee. Sajosa láigguid ja háhkamiid.
Jos bušeahttaevttohus olláhuvvá dego leat ballan, de oažžut gal čáppa, doaibmi dálu, muhto eat oaččo dállui sisdoalu.
In leat goit vel panihkas.
Jos bušeahttaevttohus olláhuvvá, de dat gal dárkkuhivččii sámedikki doaimmas muhtin ráje bargiid lihccuma, beroštumiid goziheami unnuma ja doaimma hedjoneami.
Orru leame nu ahte ruhtaministeriijas ráđđehusprográmma lea lohkkojun válljemiin ja vajáldahtton dat, ahte ráđđehus lea čatnasan dorvvastit ja ovddidit sámedikki doaibmanvejolašvuođaid.
Ruhtaministeriija lea dáinna bušeahttaevttohusainis bargame dán linnjema vuostá ja njoarrá jiekŋagalbma čázi sámiid niskái ja livččii heajudeame sámedikki doaibmanvejolašvuođaid olláhuhttit sámi kulturiešstivrema.
Mun jáhkán, ahte ášši divvojuvvo ráđđehusa aitosaš bušeahttaráđđádallamiin.
Aviisadieđuid mielde máŋggat ministeriijat leat fuobmán ruhtaministeriija bušeahttaevttohusa mannat ruossalassii ráđđehusprográmmain.
Orrunai leame nu ahte ráđđehussii leat boahtime spiehkastatváttes bušeahttašiehtadallamat čakčamánu mielde.
Sáhtálii daid gohčodit juobe miniráđđehusšiehtadallamin, nu čavges linnjemat leat sierra ministeriijain boahtán.
Dat ii atte buori gova sápmelaččaide iige eandalit sámediggeválggaide ja dat heajudivččii sápmelaččaid luohttámuša Suoma ráđđehussii ja dan čatnaseapmái ovddidit sápmelaččaid vuoigatvuođaid.
Sámediggi liikká ráhkkana dál dáidda “ miniráđđehusšiehtadallamiidda ” ja viggat oažžut bušeahttaevttohusa rievttes oallái.
Dákkár dilli ii leat gal suohtas ja aŋkke mu mielas orru duššástuhtti – muhto politihkka lea dákkár.
Čavčča hoahput dolvot mu bargomátkái Helssegii.
Dán vahku lean measta olles vahku Helssegis ja sámedikki válgabargu dáidá báhcit mu buohta unnánažžan.
Lean gal rahpan válgasiidduid, mas gávdno mu válgaprográmma, válgablogga ja dieđut mu birra.
Čakčadearvvuođaiguin Vuottesjávrres Juvvá Lemet
Mu bloggan beiven lea báhcán oba mihá unnánažžan dán čavčča – šállošan dan sakka.
Máhccen mannan vahku guovtti vahku čakčaluomus fas bargui.
Luomu áigge barggut čoahkkane ja bargomátkkit leat dolvon olu áiggi.
Bloggan gieđahallá bargon sámedikki ságadoallin, muhto kommenteren dásnai fuolakeahttá ságastallanspálttain leamaš ságastallama mu nákkosgirjjis vai ášši ii váikkut iežan virgebargui.
Dábálaččamus kommeanta lei, manin nákkosgirján ii leat almmustuhttojuvvon.
Akademalaš dohkkehanproseassa mielde universiteahtta mearrida nákkosdutkamuššii guokte ovdadárkkisteaddji ja soai addiba cealkámušaska.
Šiehtadallen geasset hui guhká muhtin girjegoasttádusain nákkosgirján deaddileamis, muhto girjegoasttádus geassádii fidnus aivve loahpas.
Geasseluomuid ja áigevátnivuođa geažil ii lean šat vejolašvuohta ohcat eará goasttideaddji.
Nákkosdilálašvuođage ii sáhttán sirdit, daningo nákkosbeaivi lei šihtton vuostánákkahalliin ja kustosiin.
Dát buohkanassii lei sivvan dasa, ahte nákkosgirján ii almmustuhtton.
Nákkosgirjjis leat doaimmahuvvon Oulu universitehttii ja álbmotgirjerádjui (ns.
Helssega universiteahta girjerádjui) oktiibuot 31 gáhppálaga, nu ahte nákkosgirjji sáhttá lohkat maid girjerájus.
Mu ulbmilin lea deaddilahttit nákkosdutkamuša maid girjin ja geahččalan – jos bargohoahpuin gearggan – ráđđádallat girjegoasttádusaiguin girjji deaddileamis vel dan čavčča áigge.
Nubbi ságastallanfáddá laktásii dasa, manin lisensiáhtadutkamuššan lea luhtolaš.
Dollen dan nákkosdutkama áigge luhtolažžan danin go atnen nákkosgirjjistan lisensiáhtadutkamuššan materiála ja bohtosiid.
Lisensiáhtadutkamuššan lea dál lupmosit luoikkaheamis Oulu universiteahta girjerájus.
Gonagas Garl Gustav doallame dearvvahussága Ruoŧa sámedikki rahpandoaluin.
Ovdal luomu oassálasten Ruoŧa sámedikki virggálaš rahpandoaluide.
Rahpandilálašvuođas mu doallan sáhka gávdno sámedikkiruovttusiidduin.
Ruoŧa stáhta sámiáššiid ministtar Erland Erlandssona válddii ságastis ovdan guokte mu mielas dehálaš ášši.
Ođasnuhtton Ruoŧa vuođđolágas sápmelaččat leat namuhuvvon vuosttaš geardde álbmogin.
Nubbi positiivvalaš áššin lei dat, ahte Ruoŧa stáhta áigu dan maŋŋel go lea gullan sápmelaš doibmiid ráhkadit virggálaš sámi politihkkaprográmma vel dán čavčča áigge.
Lea beroštahtti oaidnit mot dát áigumuš sirdása davviriikkalaš sámi soahpamuša joatkkašiehtadallamiidda ja boahtágo Ruoŧa sámedikkis stáhtas dievaslaččat sorjjasmeahttun iešráđđenorgána.
Ruoŧa sámedikki stivrra ođđa ja SPR:a boahttevaš ságadoalli Håkan Jonsson.
Son áigu loktet SPR:a čuovvovaš doaibmaáigodaga áššelistui ruvke- ja eanangeavahanáššiid.
Dán vahku lean čohkkán biillas, girdis ja čoakkámiin.
Mus ledje dán vahku guokte sámediggeláhkabargojoavkku čoakkáma Helssegis, maid gaskkas davviriikkalaš sámi soahpamuša joatkkašiehtadallamat Guovdageainnus.
Bargu ovdánii huksejeaddji vuogi mielde ja buori ovttasbarggu vuoiŋŋas eaige sierra oaivilat guđđon smiehttamuššii.
Bargojoavku barggai hui áhpasit ja dat álkidahtii maid ášši joatkkaválmmaštallama.
Evttohus lea ráhkaduvvon ráđđehusa evttohusa hápmái ja bargojoavku lea dahkan evttohusa váikkuhusaid árvvoštallama.
Dán muttos in diehttelas sáhte kommenteret dán dárkileappot bargojoavkku evttohusaid, daningo smiehttamuš ii leat vel luobahuvvon vuoigatvuohtaministarii.
Heivvolaš oktasaš áigi ii gávdnon dađi ovdal.
Davviriikkalaš sámi soahpamušas joatkkašiehtadallamat ledje fas disdaga ja gaskavahkko Guovdageainnus.
Ovdáneamis ii gal jur sáhte hupmat, muhto ságastallan dat gal lei olu.
Ledjen evttohan, ahte šiehtadallamat livčče maŋiduvvon maŋŋelii čakčii, daningo Norgga stuoradiggeválggat ja sámediggeválggat lea leamaš easkabáliid ja šiehtadallamiidda livččii dehálaš oažžut politihkalaš doarjaga ja stivrema maid válggaid maŋŋel.
Šiehtadallamat goit dollojuvvoje.
Manaimet čađa kapihttaliid 1, 2 ja 3 ja stáhtat guđđe máŋggaid várrejumiid soahpamušartihkkaliidda.
Dákkár dilis lea váttis govahallat, ahte sámi soahpamuš – evttohus gárvána dasa biddjon mearreáigge siste, jagi 2015 lohppii.
Almmolašvuođas lea – ja aivve buori ákka mieldenai – ságastallon sámi giellabeassedoaimma ruhtadeami unnideamis.
Iežan oažžun dieđuid mielde riikkabeivviid guovllus giellabeassedoibmii livččii dál boahtime boahtte jahkái 600 000 euro, main oassi dihppenvuoitoruđain.
Lean duođaid ilus go ruhta lea gávdnome eaige sámi mánát báze dušši nala boahtte jagi ja bures álgán sámegielaid ealáskahttin ii bisánivčče.
Ministeriija galgá buoridit ja beavttálmahttit barggus, vai dat bastá dikšu iežas ovddasvástádussuorggi bargguid.
Sámediggi lea evttohan, ahte giellabeassedoaimmas ja dan ruhtadeamis mearriduvvolii lágain.
Anán dan vealtameahttumin, vai dákkár dilli ii šat ođasnuva ja vai ruhtadeapmi ja doaibma ožžojuvvoba bissovaš vuođu nala.
Guhkit áigegaskka ulbmilin lea, ahte giellabeassedoaibma dagalii iežas dárbbatmeahttumin ja boahttevaš buolva sáhtálii sirdásit njuolga sámegiel beaivedikšui.
Boahtte vahku lea maid liikká hohpolaš.
Mánnodaga lea sámedikki stivrra čoakkán.
Dán bargojoavkku ulbmilin lea lasihit sámiid oassálastinrivttiid lasiheami ng. stáhta eanan- ja čáhcevuoigatvuođaid geavahusas sámiid ruovttuguovllus.
Čoakkán dollojuvvo Helssegis.
Helssegis dollen Gironii sámi parlamentáralaš ráđi stivrra ja dievasčoakkámii.
Čoakkáma sáhttá čuovvut maid neahtas.
Sámediggi oprdne Montrealis oalgedáhpáhusa, man fáddán lea artihkal 8(j):a heiveheapmi Suomas sihke Akwé: Kon – rávvagat.
29.9.2013 Vuottesjávrris Juvvá Lemet
Ottawas ja veaháš eará sajesnai Ovddet vahku ledjen Árktalaš parlamentarihkkáriid čoakkámis Ottawas.
Čoakkán gieđahalai ee. Kanada ođđa árktalaš politihka.
Politihkka orru leame hui buorre čállojuvvon hámis, Kanada čatnasa olláhuhttit ON:a álgoálbmotjulggaštusa, doahttala ekosystema lahkonanvuogi árktalaš politihkastis ja moaitá dálkkádatrievdama.
Deiven Ottawas inuihtaid ja sii oidne, ahte politihkka lea buorre báhper nalde, muhto das lea vel guhkes mátki duohta dillái.
Álgoálbmogiid sajádat lea oppalohkái heittot Kanadas.
Ovdadieđuid mielde Kanada ii livčče čatnaseame šaddovistegásaid mearkkašahtti geahpideapmái.
Mu deaivan álgoálbmotovddasteaddjit ledje hui fuolas dilis.
Dálkkádatrievdama váikkuhusat vuhttojit árktalaš guovlluin juo dál.
Inuihttabivdit leat raporteren, ahte muohta- ja jiekŋadilit leat rievdan stáđismeahttumin ja ahte meahcis dádjadeapmi lea váttásnuvvan hui olu.
Jearahallen maid EU:a mearrádusas gieldit njuorjobuktagiid gávppi EU-guovllus lea váikkuhan inuihttabivdiid boađuide.
EU:a mearrádus lea liikká measta bissehan inuihtaid bivdin njuorjjonáhkiid gávppi EU-guovllus.
Kanada viggá ohcat molssaevttolaš márkaniid, muhto máŋggat inuihttabivdit lea juo gillan vahágis.
Dálá dilis Inuihtaid sirkumpolar ráđis ii leat miella doarjut EU komisšuvnna lahttuvuođa ohcamuša Árktalaš ráđđái, ja dan gal ipmirdan bures.
Čoakkámis gulaimet maid Nunavuta eananriektesoahpamušas ja Kanada árktalaš dutkamušas.
Čoakkáma maŋŋel guossástalaimet Kanada parlameantta gažadandiimmus.
Min sámedikki dievasčoakkámis ságastallan lea giivvis, earenoamážit áššelisttu dohkkehanmuttos, muhto dat ii leat mihkkege veardidettiin Kanada parlamentii.
Doppe lei nu garra ságastallan, ahte čuovvovaš lávki livččii leamaš váldit veahkkin čorpmaid.
Kanada mátkki áigge deiven maid Suoma Kanada ambassadeavrra ja ságastalaime Kanada álgoálbmot- ja dálkkádatpolitihkas ja vejolaš ovttasbarggus.
Dollen dilálašvuođas oanehis vuođđosága árktalaš politihkas álgoálbmoga geahččanguovllus.
Mu sáhka gávdno ollislažžan sámedikki ruovttusiidduin ságat-ossodagas.
Dásseválddi presideanta doarjalii forumas nannosit ILO 169-soahpamuša ratifiserema beales.
Doaivvu mielde sátni olle bellodagaid ja ráđđehusprográmma válmmaštalli ministeriijaid rádjái.
Presideantaforuma maŋŋel deiven bargoministtar Anni Sinnenmäki ja ságastalaime áigeguovdilis áššiin ja mot Ruoná bellodat váldá vuhtii sámi áššiid ráđđehusprográmmaráđđádallamiin.
Helssegis ráđđádallen maid birasministeriijas meahcceguovlluid dikšun- ja geavahanplánain, man maŋŋel dollejin Anárii sámedikki stivrra čoakkámii.
Stivra dohkkehii cealkámuša das mot ng. YVA-, birasváikkuhusaid váikkuhusaidárvvoštallanláhka, doaibmá.
Cealkámuš gávdno lagašbeivviid sámedikki ruovttusiidduin.
Bearjadaga Eurohpá Ráđi parlamentáralaš dievasčoakkáma presideanta Mevlut Cavusoglun sáttagottiinis guossástalai Anáris.
Muitalin oanehaččat presidentii sápmelaččaid sajádagas, sámi kulturiešstivren- ja giellalágas ja sierralágán Sámedikki gárggiidanhástalusain.
Dán vahku bearjadaga mieđihuvvo vuosttaš háve sámi gielladahku-bálkkašupmi sámedikki lágidan Sámi kultuvrra suodjaleapmi Suomas – semináras.
Doaivvu mielde nu máŋggas go beare besset gullat sámi kultuvrra dárbbuin.
Gielladahku-bálkkašumi luobaha kulturministtar Stefan Wallin.
Sámi giellaráđđi lea válljen kálkkašumi oažžu.
Doaivvu mielde girdistreaika ii hehtte semináralágidemiid.
Odne NRK Sámi TV-ođđasat bođii guhkes áigái dahkat reportáša Suoma sámedikki áššiin, doaimmaheaddji Piera Balto bođii Gárášjoga rájes jearahallat.
Ovdal NRK Sámirádio lea dahkan mus oalle olu ođđasiid ja dađi bahábut otná ášši fáddáge ii spiehkkasana ovddit NRK Sámi radio ođđasiin.
Eará áššiin namuhuvvon media ii jur leatge mu jearahallan.
Dátnai ođas guoradii seamma ođasluottaid.
NRK sámi radio áiggui bargat skandálaođđasa das, ahte mu guoibmi barga mu veahkkebargin.
Dát diehtu lea leamaš almmolaš sulaid bealmmot jagi áigge dehege dan rájes son lea leamaš sámedikki bálvalusas ja ášši lea leamaš maid dievasčoakkáma dieđus.
NRK sámi radio orru imaštallame maid dan, ahte sutnje máksojuvvo sámedikki bálkávuogádaga mielde bálká barggu gáibideaddjivuođa mielde.
Datdahan easka livččiige imaš jos bálká ii máksojuvvole sámedikki bálkávuogádaga mielde.
Ovddeš ságadoallis lea leamaš veahkkin čálli, muhto ieš dadjen dalán virgái boađedettiinan ahte čálli in dárbbat, muhto áššedovdiveahki. Su bargobijus galgá sáhttit geavahuvvot maid sámedikki lágas mearriduvvon bargguid doaimmaheapmái.
Sivvan soaitá leat sámedikki dievasčoakkáma ja válgajagi lahkoneapmi.
Suoma sámediggi lea ožžon dovddastusa doaimmastis davviriikkalaš sámi soahpamuša ovddideamis ja almmatge buriid ođđasiid vuostedeaddun galggai fas ráhkaduvvot skandála.
Sávalin fal, ahte NRK sámi radios livččii muhtimin beroštupmi ráhkadit eakti ođđasiid áššiin, mat gusket sápmelaččaid, iige dušše bargat tabloidaaviissaid lágán snuggama ja bostaleami.
Áŋkke NRK sámi rádio ođasráhkadeapmi lea konsekveanta mu guovdu ja NRK sámi radio politihkalaš ja journalisttalaš ageanda orru leame hui čielggas.
Sámi parlamentarihkkáriid konfereanssas Skábmamánu 9.-11. beivviid golmma riikka sámedikkit ja Ruošša sámi organisašuvnnat čoahkkane Girkonjárgii Sámi parlamentáralaš ráđi dievasčoakkámii ja sámi parlamentarihkkáriid goalmmát konferensii.
Sámi parlamentáralaš ráđi (SPR) jođiheapmi sirdásii SPR:a čoakkámis Suoma sámedikkis Norgga sámediggái.
SPR:a dievasčoakkáma áššelisttu nalde ledje SPR:a stivrra doaibmamuitalus, SPR:a doaibmaplána boahtte doaibmaáigodahkii, spireváttisvuođat sámi ealáhusaid dáfus sihke sámi nuoraid oassálastima gárgeheapmi SPR:a doaimmas.
Doaibmaplána ja doaibmamuitalus dego maid beavdegirji ja dan mildosat biddjojit sámedikkiid ruovttusiidduide sierra giellaveršuvnnaid dárkkisteami maŋŋel ja doaivvu mielde dárkkisteapmi lea dál dahkkon – dan bearráigeahčču ii gula mu bargui.
SPR:a boahtte doaibmaáigodaga mávssolaččamus ulbmilat leat davviriikkalaš sámi sopahpamuša ratifiseren, SPR:a iežas doaimma gárgeheapmi, ON:a álgoálbmotraporterejeaddji sámiid guoskevaš raporttaid doaibmabiju ovddideapmi, sámi giellaovttasbarggu ođđasitorganiseren ja nuoraidráđi vuođđudeapmi SPR:a oktavuhtii.
Ulbmilin lea duddjot SPR:a ollái iežas nuoraidorgána.
Ruošša sámiid sajádat SPR:s ságastahtii olu Girkonjárggas.
Dál Ruošša sámit lea dárkojeaddjin SPR:s Ruošša sámi organisašuvnnaid ovttasbarggu bakte.
Ruošša sámiin lea iežaset siidačoakkán (siiidasobbar) ja ulbmilin lea oažžut sin iežaset orgánii maiddái Ruošša stáhta dovddastus.
Ii heađisge leat Ruošša sámiid vihki, ahte Ruošša stáhta ii hálit buoridit sámiid riektesajádaga ja dahkat vejolažžan sámi parlameantta vuođđudeami Ruošša beale Sápmái.
Ruošša sápmelaččat válljejit juo dál demokráhtalaččat ovddasteddjiideaset iežaset siidačoakkámii.
SPR:a ovttasbargošiehtadus galggalii earáhuhttojuvvot ja čoavdit dan, mot Ruošša sápmelaččaid dievasmearálaš oassálastin SRR. a doibmii ruhtaduvvo.
Ruhtadeamis sáhttá boahtit stuora lassá.
Suoma sámediggi bastá jur ja jur ruhtadit iežas oassálastima SPR:a bargui.
Sámi parlamentarihkkáriid konfereanssa fáddán ledje sámiid árbevirolaš diehtu, árktalaš ovttasbargu ja ovddit konfereanssaid julggaštusaid olláhuvvan.
Dollen konfereanssas sártni árbevirolaš dieđu suddjemis ja ovddit konfereanssaid julggaštusaid olláhuvvamis Suoma sámedikki ja SPR:a barggus.
Sártnit gávdnojit sámedikki ruovttusiidduin ságat-gaskabláđi olis.
Konfereansa attii hui viiddes julggaštusa.
Julggaštusa sierra giellaveršuvnnat ležžet ain bárrásiin dárkkistuhttojuvvome ja ráhkaduvvome sisdoalu dáfus ovttalágánin go in leat oaidnán daid vel min ruovttusiidduin.
Giellahámi dárkkisteami maŋŋel julggaštus ja dan sierra giellaveršuvnnat biddjojuvvojit sámedikkiid ruovttusiidduide.
Sámedikki stivra dohkkehii juovlámánu čoakkámisttis cealkámuša riikkaradio Yle muitalusas jagiid 2009 ja 2010.
Sámedikki cealkámuš Yle muitalusas jagiid 2007 ja 2008 bohciidahtii ealaskas ságastallama ja measta juo dadjat ođasdulvvi sierra mediain diimmá giđa.
Sámediggi celkkii dál, ahte guhkes áigegaskka ulbmilin galggalii leat YLE Sámi radio ja dasa dárbbašlaš resurssaid sirdin Sámedikki ollái. Sámi radio sorjjasmeahttunvuohta dáhkiduvvolii hálddašanráđi sullasaš čovdosiin ja lágaiguin.
Yle Sámi radio ja dan prográmmaid gárgeheapmi galgá šaddat máŋggabeallásaččat stivrejuvvot.
Sámediggi evttohanai árvvoštallojuvvot stivrenjoavkku vuođđudeapmi Yle Sámi radioi, masa boađále journalismma ámmátolbmot ja sámedikkiid válljen ovddasteaddjit.
Sámediggi vuođđuda evttohusas álgoálbmotjulggaštussii.
Julggaštusa 16 artihkkalis daddjojuvvo, ahte álgoálbmogiin lea vuoigatvuohta vuođđudit iežas, iežasgielat dieđihangaskaomiid ja geavahit earáid go álgoálbmogiid dieđihangaskaomiid buot hámiid almmá vealaheami haga.
Stáhtat olláhuhttet beaktilis doaimmaid, maiguin sihkkarastojuvvo, ahte daid oamastan dieđihangaskaoamit govvidit áššáigullevaččat álgoálbmogiid kultuvrralaš máŋggalágánvuođa.
Sámedikki stivra gáibidii dasa lassin Yle riikkaradio deavdit almmolaš bálvalangeatnegasvuođas sámegiel áigeguovdilis prográmmaid, nuortalaš- ja anárašgiel prográmmafálaldaga sihke sámegiel mánáid- ja nuoraidprográmmaid oasis ja addit Yle Sámi radioi dárbbašlaš resurssaid ja prográmmaáiggi bálvalangeatnegasvuođa deavdimii.
Gilbbesjávrre ovddidanplána lea gárvvásnuvvan, vaikko diehtu Gilbbesjávrre gárgehanfidnu maŋimus sisdoalus ii dáidde leat earáin go Eanodaga suohkanis.
Gilbbesjávrri gárgehanfidnus leat gal fiinna ruovttusiiddut čujuhusas www.kilpisjarvi2020.com, muhto dat ii leat ođasnuhttojuvvon geassemánu maŋŋel.
Fidnu stivrenjoavku lea doallan maŋimus čoakkáma 28.11. iige dohkkehuvvon gárgehanplána leat velge doaimmahuvvon čanusjoavkkuide ja stivrenjoavkku lahtuide.
Ruovttusiidduin ii boađe ovdan mii beliid gárgehanplána lea loahpaloahpas dohkkehan 31.10.2011.
Stivrenjoavkku sámedikki válljen ovddasteaddji Per Ándde Labba lea guođđán gárgehanplánii sierraoaivila.
Lean čuvvon gárgehanplána gárváneami hui stuora beroštumiin ja lávga.
Gárgehanplána ii dađi bahábut lohpit buori Gilbbesjávrre sápmelaččaide, boazodolliide ja lundui.
Sámedikki ovddasteaddji lea bargan buori barggu fidnu stivrenjoavkkus ja min oaidnin plána maŋimus veršuvdna leanai veaháš buorránan ovddibus ja buot jallamus árvalusat dego duovddahisse huksen Sáná nala ja girdingietti huksen Gilbbesjávrái leat lihkus sihkkojuvvon plánas.
Gárgehanfidnu ii leat velge mu mielas realisttalaš ja dađi bahábut sámedikki ovddasteaddji dahkan buoridanevttohusat eai leat váldon dárbahassii vuhtii gárgehanplánas.
Gárgehanplánas lea biddjon ulbmilin, ahte Gilbbesjávri dávista globála turismadárbbuide.
Mot unna Gilbbesjávrre giláš sáhttá dávistit globála turismadárbbuide ?
Gilbbesjávri 2020-fidnu ulbmilin lea doaibmat oppalašláva ráhkadeami vuođđun Gilbbesjávrái dego maid Gilbbesjávrre gárgehanbarggu vuođđun.
Gárgehanplána ii gal deavdde dáid gáibádusaid.
Plána lea gaskandagat ja váilevaš, eaige plána guovddáševttohusat leaat dárbahassii ákkastallojuvvon.
Stuora gažaldatmearka lea maid dat, mii beliid buot vejolaš ođđa doaimmaid ruhtadivččii.
Plánas eai leat árvvoštallojuvvon dárbahassii olu lassáneaddji turistameriid váikkuhusat guovllu lundui, sámi kultuvrii, boazodollui ja vuođđoinfrastruktuvrii.
Plána váikkuhusaid árvvoštallan sámi kultuvrii ja boazodollui dagahan váikkuhusain lea sakka váilevaš ja das leat olu meattáhusat.
Sámedikki ovddasteaddji evttohii, ahte fidnui livččii ohccojuvvon lassiáigi ja bargu livččii jotkojuvvon meattáhuisaid divvuma dihte vel boahtte jagi bealde, muhto fidnu stivrenjoavku ii dasa miehtan.
Gárgehanplánas evttohuvvo ee. ođđa turismahuksema viidodat Bearái guovdu bohccuid guottetbáikki, evttohuvvo lasihuvvot turismahuksen Gilbbesjávrre gillái, ođđa johtolagaid, hoteallaid ja luottaid huksen ja lagášfaláštallanbáikki huksen Čáhkaljávrái.
Sámedikki ovddasteaddji lei evttohan, ahte plánas livččii čatnašuvvon vuođđuduvvot sámi duodjeguovddáš Gilbbesjávrre gillái.
Dákkár gárgeheapmái suohkanis ii lean beroštupmi iige fidnu lean váldon plánii mielde.
Hálidan sávvat buohkaide blogga lohkkiide buori ođđa jagi ja giitosiid nohkavaš jagis.
Ovdal beassážiid dohkkehuvvui biodiversiteahttadoaibmaprográmma measta guovtti jagi válmmaštallama maŋŋel.
Gieđahallama guhkkodagas muitala dat, ahte dohkkehuvvon doaibmaprográmma lei 12. hámusveršuvdna !
Doaibmaprográmma olláhuhttá biodiversiteahttastrategiijan stáhtaráđi mannan juovlamánu dohkkehan prinsihppamearrádusa.
Doaibmaprográmma loahpalaš hábmemis dahkkoje vel maŋimus kompromissat čoakkánbeaivve – maiddái dasa čállojun sámi áššiin.
Doaibmaprográmma lea goitge earenoamáš buorre kompromissa ja dehálaš sápmelaččaide.
Vuđolaš válbmenbargu buvttii bohtosa.
Doaibmaprográmmas lea vuosttaš háve iežas váldolohku, mii guoská sápmelaččaid ja sin árbevirolaš dieđu.
Doaibmaprográmmas leat oktiibuot 105 doaibmabiju luonddu máŋggahápmásašvuođa dili buorideami várás, Eurohpa Uniovnna sihke biodiversiteahttasoahpamuša ja dan oassebeallečoakkámiid mearrádusaid olláhuhttima várás.
Sámi áššit leat váldon vuhtii miehtá doaibmaprográmma.
1) Davviguovlluid mehciid ja suodjalanguovlluid eanageavahus sihke luondduturisma ja luonddu máŋggahápmásašvuhtii vuođđudeaddji ealáhusdoaibma stivrejuvvo nu ahte dat movttiidahttá máŋggahápmásašvuođa dorvvasteapmái ja sierra beroštumiid oktiiheiveheapmái.
Ovddiduvvo duottarguovlluid eanageavahusa ollislaš plánen Akwé: Kon – rávvagiid mielde nu, ahte boazodoalu ja eará eanageavahusa russolašvuođat unnot ja vahátlaš váikkuhusat duottarlundui litnot.
Bálgesat movttiidahttojuvvojit ráhkadit boazodoalloplánaid, main leat máŋggabeallásaš ulbmilat.
Boazoguohtuoneatnamiid dili čuovvun jotkojuvvo ja guohtoneatnamiid inventerenvuogit gárgehuvvojit.
4) Ráhkkanuvvo dasa, ahte váldojuvvot atnui CBD-oktasašsoahpamuša oassebeallečoakkáma dohkkehan indikáhtorat, mat gusket gielalaš máŋggahápmásašvuođa, sámiid ruovttuguovllu eanageavahusa ja árbevirolaš ealáhusaid dili ja gárganeami sihke árbevirolaš dieđu, innovašuvnnaid ja geavadiid dili ja gárganeami.
Doaibmaprográmma olláhuhttin koordinerejuvvo birasministeriija ásahan álbmotlaš 8(j)-bargojoavkkus, mii bargá biodiversiteahttabargojoavkku vuollásažžan.
Mun lean bovdejuvvon bargojoavkku ságadoallin.
Bargojoavkkus leat ovddastuvvon guovddášministeriijat ja čanusjoavkkut.
Giđđat lea ovdánan maid sámedikki ođasnuhttima válmmaštallan bargojoavkku bargu.
Lean oassálastán dan čoakkámiidda dađi mielde mot lean iežan buohcanfriddjavuođas bastán.
Almmolašvuođas lea leamaš ovdan gažaldat sápmelačča meroštallamis, mii leanai gieđahallojuvvon máŋgii.
Anáris ordnejuvvui guovvamánu álggus viiddes gullandilálašvuohta, mas bargojoavkku stáhta ovddasteaddjit hálide gullat maid sámiid vuoigatvuođaid vuostálastiid ja maiddái dakkáriid, geaidda sámediggelága ođasnuhttin ii gula dehe geaid ášši ii guoskka.
Dasa lassin bargojoavku lea gullan áššedovdiid sápmelaš meroštallamis.
Sámediggi oaččui válljet ovtta áššedovdi, gean dat hálida bargojoavkku gullat ja stáhta fas golbma áššedovdi.
Suoma stáhta ovddasteaddjit hálide gullat servodatdieđadutki Erika Sarivaara, gean ja su vuođđudan searvvi bargojoavku ledje gullan juo Anáris, ja eará áššedovdin emeritusprofessor Lauri Hannikačča ja professor, olmmošriekteáššedovdi Martin Scheinina.
Sámedikki áššedovdin gullat emeritusprofessor Pekka Sammallahti ja dieđusge guottiheimmet gal maiddái professor Scheinina gullama.
Bargojoavkkus lea sohppon, ahte dieđiheami ovddasvástádus lea bargojoavkku ságadoallis, muhto bargojoavkku lahtut ja áššedovdit leat dieđihan oalle lupmosit barggus sierra mediain, ja dan dihte munnai čuvgen unnánaš bargojoavkku barggu.
Sápmelaš meroštallama lassin bargojoavku manná čađa sámedikki ekonomiija-, rehketdoallo- ja hálddahusa stivrejeaddji paragráfaid ja beavttálmahttá ja njuovžilmahttá lága váldit vuhtii lágaid almmolaš gárganeami.
Maiddái sámediggelága 9 §:a miel ráđđádallangeatnegasvuohta lea áššelisttu nalde.
Meahcceráđđehus lea ovdal beassášbasiid almmustuhttán, ahte dat ii mieđit dutkanlobi geologalaš dutkanguovddážii, GDG:ái, olláhuhttit málbmaohcama ja báktevuođu vuođđodutkamuša Giehtaruohttasis.
Meahcceráđđehus lea geahččalan čielggadit GDG:s mot vuođđodutkamuš spiehkasta málbmaohcamis ovdal lohpemearrádusa addima, muhto GDG ii lean addán dárbahassii čilgehusa dutkandoaimma ja málbmaohcama erohusain.
Sámediggi ja bálges leaba vuostálastán dutkanlobi mieđiheami.
Mearrádus vuođđuduvvá sámedikki stivrra diimmá gease dahkan čielggadangáibádussii GDG:a doaimmas ja dutkanlobiid mieđiheami eavttuin ministeriijaide, dorvo - ja kemikaliijavirgelágádussii Tukesii ja GDG:ái.
Sámedikki stivra gáibidii evttohusastis, ahte GDG:ái eai mieđihuvvo dutkanlobit málbmaohcamii ja ministeriijaid galget čielggasmahttit GDG:a rolla.
Dál sámedikki gáibádussii lea vástiduvvon, mas lean duođaid ilus.
Dán rádjái GDG lea ožžon ilá stuora ovdamuni eará málbmaohcanfitnodagaid ektui, daningo dat lea sáhttán gártet málbmariggodagaid dutkanlobi vuođul, mat fas priváhta málbmaohcandoaibmiide eai mieđihuvvo.
GDG lea ovdal ožžon dutkanlobiid málbmaohcama várás ja GDG:a doaibma leanai leamaš buohtastahttimis dábálaš málbmaohcamii.
Eananvuođđu lea bohkkojuvvon stuora mášiinnaiguin viiddes guovlluin.
Dutkanlobiid eavttut eai leat maid devdojuvvon Giehtaruohttasis, daningo bálgesiin ii leat leamaš ovttasbargu.
Sámedikki oainnu mielde eananvuođđomet ja mineráladoallivuođat leat dutkojuvvon juo dárbahassii bures oahpahusa ja dutkamuša várás sámiid ruovttuguovllus iige vuođđodutkamuššii leat šat dárbu.
GDG lea olláhuhttán sámiid ruovttuguovllus dutkanlobi namain málbmaohcama ja dutkanlobi maŋŋel das lea leamaš vejolaš dahkat ruvkelága miel vuoluštanohcamuša.
Sámedikki oainnu mielde GDG:a bargguide ii gula vuoluštemiid dahkan ja GDG:a dutkan- ja fitnodatdoaibma leaba báhuid seahkánan gaskaneaskka ja sevnnjodan somu sisa.
Mearrádus lea mu mielas buorre maid danin go Meahcceráđđehus ii leat ruvkelága mielde bearráigeahččoeiseváldi.
Meahcceráđđehusas leat unnán olmmošresurssat bearráigehččui ja jos dat livččii mieđihan dutkanlobi, de dat livččii šaddan bearráigeahččat lohpeeavttuid dievvama.
Dát livččii gáibidan dihtolágán máhtu ja olmmošresursserema dan mielde.
Sávan, ahte mearrádus maid doalvu doaibmabijuide bargo- ja ealáhusministeriijas, ja ahte GDG:a dutkan- ja fitnodatdoaimma erohusat čielggasmahttojuvvoba ruossalasvuođaid ja eahpečielggasvuođaid caggama várás.
GDG:a buohta dát máksá dan, ahte dat galgá boahttevuođas ohcat lobi málbmaohcamii Tukesis dego earáge doaibmit.
Dáinna lágiin dan sierrasajádat eará doibmiid ektui nohká ja dás duohko dat lea seamma sárgá nalde eará doaibmiiguin.
Sámediggi duohta gal ii leat duhtavaš Tukesa bargui.
Sámedikki čoakkán dohkkehii mannan vahku Brüsselis ovttamielalaččat muitalusastis riikkabeivviide jagi 2012 celkosa, mii guoskkai ruvkelága olláhuhttima.
Čoakkán gávnnahii, ahte ruvkelága 38 §:a gáibádus ášši čielggadeamis sámiid ruovttuguovllus ovttas sámedikkiin ii leat olláhuvvan lága gáibidan vuogi mielde vel oktege, iige lága geatnegahtton ovttasbargu dorvo- ja kemikaliijavirgelágádusa (Tukes) ja sámedikki gaskka ii leat leamaš dán rádjái.
Lohpeeiseváldi (Tukes) ii leat maid árvvoštallan mearrádusa dagadettiin oktege ruvkelága 50 §:a lobi mieđiheami áruid.
Tukes lea dahkan lohpemearrádusaid gulakeahttá sámedikki lága geatnegahttin vuogi mielde.
Sápmelaččaid vuođđoriektesuodji ii leat olláhuvvan oktege ođđa ruvkelága olláhuhttimis.
Beassážiid maŋŋel manan Anárii vuostáiváldit EU-parlamentarihkkariid.
Anáris joatkkán Osloi davviriikkalaš sámi soahpamuša joatkkaráđđádallamiidda.
Ráđđádallamat ovdánit hui njozet.
Leat bárrásiin manname čađa nuppástusevttohusaid soahpamusdekstii ja dat leat stáhta bealde eatnat.
Beassáslávvordaga buriid beassážiid sávvamiiguin,
Eanan- ja meahccedoalloministeriija suorggi ovttasbarggus Mánnodaga sámediggi ráđđádalai eanan- ja meahccedoalloministeriijain fuođđovahátásahusas.
Ásahusas mearriduvvo ee. bohccuid spirevahátdárkkástusaid dahkamis, dárkkástusmávssuin ja miessejápmobuhtadusaid meroštallamis.
Ásahusas evttohuvvo, ahte suohkan oaččulii bearrat 100 euro dárkkástusmávssu boazoolbmuin boazovahátdárkkástusa olláhuhttimis.
Dat fas máksojuvvolii boazoolbmuide ruoktot dan dáhpáhusas, jos buhtadus máksojuvvo.
Ásahusas mearriduvvo maid spiehkastatstuora beađuid dagahan boazovahágiin.
Sámediggi gáibidii ráđđádallamiin, ahte dárkkástusmáksu ii galggale berrojuvvot ollenge boazoolbmuin, daningo dat ii geahpit hálddahusa ollenge.
Dárkkástusaid dagahan golut galggale máksojuvvot suohkaniidda ministeriija bušeahttastivrema bakte.
Sámediggi vuostálasttii dan, ahte dárkkástusmáksu berrojuvvolii boazoolbmuin daningo 100 euro lea govttohis stuora submi boazoolbmuide veardidettiin omd. ealliguovdasaš doarjagii.
Go dárkkástus ádjána, de beađu ja beađu goddin bohcco luottat eai šat vuhtto eará meahcceeliid ja dálkkiid dihte.
Maid dovdojun beađu goddin boazu sáhttá eará rábbeelliid dihte billahuvvat nu ahte dan ii bastte šat identifiseret.
Livččii govttoheapme, jos dárkkástusmáksu šattalii máksojuvvot dákkát dáhpáhusain, daningo gažaldat lea boazoolbmuid opmodatsuojis.
Ráđđádallamis gáibideimmet maid, ahte riektedorvvu dihte ásahussii galgá váldojuvvot mearreáigi das, man rádjái boazovahátdárkkástus galgá dahkkojuvvot ilmmuhusa guođđima rájes.
Dát buoridivččii boazoolbmuid riektedorvvu ja álkidahtálii boazovahágiid gávnnaheami.
Dálkedilit ja rábbeeallit sáhttet duššadit ieš ráppi hui jođánit meahcis.
Sámediggi buvttii maid ovdan, ahte ásahusas evttohuvvon golmmageardásaš buhtadus spiehkastatstuora spirevahágiin šaddá bissovaš doarjjan lulli boazodoalloguvlui Gáidnu ja Guossáma guovlluin.
Ollisvuođa jurddahettiin doarjjačoggon ii boađe čuohcat seamma bures, daningo fuođđovahátlágas mearriduvvo maid spirevahágiid áidundoarjagiin, mat fas eai gula sámi boazodollui.
Lágat ja ásahusat, mat stivrejit boazodoalu, eai gieđahala ovttaveardásašvuohtalága mielde sámi boazodoallomálle ja dađi lági mielde vuođđolága suddjen sámi boazodoalu.
Mannan vahku sámediggi ja sámiid ruovttuguovllu bálgesiid boazoisidat dolle oktasaščoakkáma.
Fáddán lei ee. alimus lobálaš mearrideapmi ja čoakkámis gulaimet eanan- ja meahccedoalloministeriija boazoáššiid vásttolaš ossodathoavdda Pentti Lähteenoja.
Nuppi lahtuin válljele sámi ruovttuguovllu bálgesat ja nuppi sámediggi.
Čoakkámis ráhkaduvvui muittuhancálus ja geahččalan ieš ovddidit oktasaščoakkáma mearrádusa.
Disdaga lei 8 (j) - bargojoavkku čoakkán.
Sámediggi lei ohcan eanan- ja meahccedoalloministeriija boazodoalu ja luondduealáhusaid dutkanruđain ruhtadeami ordnet riikkaidgaskasaš 8(j)-bargobáji, mii gieđahallá sámi árbevirolaš dieđu.
Ruhtadeami mearridanorgána lei várren ovddit čoakkámiin ruhtadeami bargobadjái dievasmearálažžan ja birasministeriija lei cealkámušastis dorjon ruhtadeami juolludeami.
Ja cealkámuš lei buot váilevašvuođaidisguin ja oanehisvuođáštis hui govvejeaddji ja vuođđuduvai dievaslaččat boasttovuođaide.
EMM:a fuođđoossodat lei bienasta bitnii cealkán ná: “ sori, mii eat geahča, ahte dánsullasaš fidnu buvttálii lasi boazodoalloáššiid dikšumii. nd..
Renman fidnu lea leamaš vástideaddjilágán fidnu ”.
Dán cealkámuša maŋŋel juo várrejuvvon ruhtadeapmi sihkkojuvvui eret, ja bargobáji publikašuvnna várás mearriduvvui mieđihuvvot 8000 euro jos seminára oažžu eará bakte muđuid ruhtadeami.
Mearrádus lei dievaslaš beahttašupmi juo dannai dihte, ahte dál lea biodiversiteahttajahki.
EMM lea čatnasan 8(j)-bargojoavkku bargui sihke álbmotlaš biodiversiteahttabargojoavkkus ja maiddái dan vuollebargojoavkkus, 8(j)-bargojoavkkus ja midjiide addojuvvui čielga signála ahte ruhtadeapmi livččii sihkar.
Daningo 8(j)-bargojoavkku bargu nohká dán jagi loahpas, de eat háhppet namuhuvvon ruhtadanmearrádusas vásttolaš orgána mearrádusdahkama ájahallama dihte ohcat bargobadjái ruhtadeami gostege eará sajes.
Sámediggi áigu namuhuvvon áššis vel sáddet virggálaš reivve orgánii, mas lea ovddasvástádus ruhtadanmearrádusas.
Renman lei dasa lassin golmmajahkásaš EU-ruhtadan dutkanfidnu.
Renman-fidnus gieđahallojuvvui boazodoalu suvdilisvuohta ja mot bohccot ja boazodoallu cevzet boahtteáigge Fennosskandia davviosiin ja Guoládatnjárggas.
Dát lea dieđusge okta ášši mii loktana ovdan ON:a sierrareporterejeaddji James Anaya guossástallama olis, dehege mot Suopma olláhuhttá artihkkala 8 (j):a sierra ministeriijain ja mot Suopma váldá vuhtii oassebeallečoakkáma mearrádusaid.
Sámedikki dán válgabajis dahkan eatnatlohkosaš evttohusat sámegiela ealaskahttinprográmma gáibideamis leat buktán bohtosa aŋkke čatnaseami dásis.
Ikte stáhtaráđi dievasčoakkámis gieđahallojuvvui stáhtaráđi doaibmamuitalus jagi 2008 ovddas.
Dásseválddi presideanta mearai merkejuvvot beavdegirjái ja addojuvvot diehtun riikkabeivviid čállosa ráđđehusa doaibmabidjomuitalusas jagi 2008 ovddas.
Dát seamma hábmen lea jorahallojuvvon riikkabeivviin ja stáhtaráđi olis measta jagi ja Dásseválddi Presideanta lea jeavddalaččat doarjalan sámegiela boahtteáiggi beales.
Riikkabeaivvit ja stáhtaráđđi leaba sámegiela ealáskahttinprográmmas ovttaoaivilis.
Manne dat ii dasto ovdán ja doaibmagoađe ?
Luohttámuš stáhtaráđi doaimma guovdu hedjona jos čálalaš čatnasemiin fuolakeahttá oktasaččat sohppojuvvon mearrádusat eai olláhuhttojuvvo.
Dál oahpahusministeriijas livččii juo viimmat áigi álggahit giellaealáskahttinprográmma olláhuhttima ovttas sámedikkiin.
Sávalin, ahte dás boađálii mearrádus jođánit, vai sámedikkis livččii juoga miehtemielalaš muitalepmosiid ON:a sierraraporterijeaddji James Anayai cuoŋománu beallemuttos.
Buriid beassážiid buohkaide mu blogga lohkkiide !
Vuottesjávrres 31.3.2010 Juvvá Lemet
Gilbbešjávri 2020-álbmotčoakkámis Sámediggi gulai ikte Giehtaruohttasa guovllu sápmelaččaid, boazoolbmuid, gili orruid ja fitnodatbargiid Gilbbešjávri 2020-gárgehanfidnus ja bođiibe báikki nala maid Eanodaga suohkana ovddasteaddji, fidnu prošeaktajođiheaddji.
Dán jovkku ovddaste iešguđetlágán suorggi olbmot, muhto lei ávkkálaš gullá sierra ealáhusbargiid oainnuid guovllu gárgeheamis ja gárgehandárbbuin.
Gilbbešjávri 2020-fidnu ulbmil lea ráhkadit gili ovddidanplána jagi 2020 rádjái ja dat galgá leat guovllu oppalašlávvabarggu vuođđun.
Fidnu stivre stivrenjoavku, mas lea maid sámedikki ovddastus.
Fidnu galggai nohkat jagi loahpas, muhto almmatge stivrenjovku ohcá barggu várás joatkkaáiggi boahtte giđa rádjái, vaikko Eanodaga suohkan leage joatkkaáiggi ohcama vuostálastán.
Muitalin guldaleddjiide Gilbbešjávri 2020-fidnu dán mutto evttohusaid.
Fidnus evttohuvvojit ee. duovddahisse huksen Sánái, luopmostobuid ja árktalaš fearanpárkka huksen Čoalmmevárrái, krossavuojáhat mánáide ja nuoraide, Jiekŋameara ruovderáŧŧi, seaŋgabáikkiid lasiheapmi 4000 (varraseamos evttohusa mielde 3600) dáláš 1200 seaŋgabáikkis, mohtorgielká- ja njealjejuvllatjohtolagaid vuođđudeapmi, ođđa luoddaoktavuođat ee. Dierpmesvárrái sihke šaldi Ruŧŧii.
Deattuhin dilálašvuođas, ahte sámedikki vuođđun Gilbbešjávrre ovddideamis lea sámi kultuvrra ja boazobarggu doaibmavejolašvuođai, luonddu ja Sáná álbmotduovdaga dorvvasteapmi.
Gilbbešjávrres, dego eará sajesnai, dát ulbmil gáibida guovllu máŋggabeallásaš ealáhusstruktuvrra ja olbmuid eret muotkuma bisseheami.
Gilbbešjávrái gullá mátkedoaibmaealáhus, muhto turismma galgá ovddidit oktiiheivvolaččat sámi kultuvrra ja luonddu máŋggahápmásašvuođa dorvvastemiin.
Mássáturismabáikkit gal leat Suomas vaikko man eatnat ja plána 4000 seaŋgabáikkis hirpmástuhttá aŋkke mu.
Gosa Gilbbešjávrres dát 4000 seaŋgabáikki čáhket ?
Várrefilttiide ja – čohkaidego ?
Gilbbešjávrre geasuhussan lea luondu, čáppa, ráinnas ja áidnalunddot luondu, sámi kultuvra ja bohccot.
Dáid oassesurggiid dat galgá ovddidit ja dorvvastit maid oktanaga olbmuid vuođđobálvalusaid.
Gullandilálašvuođas bođii ovdan, ahte guovllu dálá infrastruktuvra: luottat, elrávdnjefierbmi, bázáhusfuolahus sihke telefun- ja diehtojohtalusoktavuođat eai leat doaimma albma ládje.
Bázáhusfuolahuskapasiteahtta ii leat dálážis dárbahassii buorre dalle go lea alimus turistaáigi ja bázáhusat čáhcádahkii dahket hearkkes árktalaš luonddu liiggaš šattolažžan.
Gilbbešjávrre luotta heajos ortnet lea dorvvolašvuohtagažaldat, daningo tráilarjohtalus luotta nalde ja gili lahkosiin lea stuoris ja geahppasit vázzin- ja sihkkelastinluottat váilot.
Vuođđobálvalusaid dorvvasteapmái galggaliinai giddet sakka fuomášumi Gilbbešjávrre gárgehanplánas ja vuođđobálvalusaid dorvvasteami maŋŋel galggalii álggahuvvot aitosaš gárgehanbárgu.
Turismmas galggalii Gilbbešjávrres bidjat deattu nanusvuođaide, ii mássáturismii ja turismii, mii atná ávkin mašiinnaid.
Dat dat vel váillolii, ahte Gilbbešjávrre gilis ja váriin márále mohtorgielkkáid lassin njealjejuvllagat.
Gárgeheapmi orui maid manname ruossalassii.
Boazoolbmuide orrot dorvvolašvuođa dihte guođohanstobuin daningo dálkedilit iežáhuvvet hui olu Gilbbežis.
Diet moadde mielggasstobu gal eai vaháguhte luonddu, muhto dat sáhttet muhtimin gádjut boazoolbmuid heakka.
Dán áššiin sámediggi ferte bargat.
Álbmotčoakkámis bođii hui bures ovdan dat, ahte gárgehanplánas galgá gudnejahttit álgoálbmot sápmelaččaid vuoigatvuođaid ja boazodoalu doaibmanvejolašvuođaid dego maiddái galgá dorvvastuvvot luonddu máŋggahápmásašvuohta uhkivuloš ealli- ja šaddošlájainis.
Dán rádjái gundá (suohkan) lea gullan dušše fitnodagaid, mat barget turismmain.
Dačča turisttaid johtolagaid olggobeal mohtorgielkájohtalusa ii baste bearráigeahččat ja dat lea árrun gili olbmuid loaktimii ja ruovtturáfái ja dat eastá maid boazosápmelaččaid boazobarggu.
Nuppe dáfus mohtorgielkásafaraid johtolatplánain ii leat ráđđádallojuvvon dárbahassii olu boazoolbmuiguin ja safarat leat sáhttán váttásnuhttit boazoolbmuid barggu.
Ribahuhttin Gilbbešjávrre birrasis lea lassánan maid hui olu.
Ribahuhttin boahtá almmatge vel ovddežisnai lassánit, daningo johtolaid guorain leat váldojuvvon eret hivssegat ja rihpalihtit.
Dán dáfus ii leat gal beare guhkás jurddahuvvon.
Muhtin oassi meahccejohtalusa dagahan buncaraggáin soaitá jávkat ođđa meahccejohtaluslága mielde, jos lága olláhuhttima bearráigehččui biddjojuvvojit návccat.
Dán gullandilálašvuođa vuođul ožžon muhtin jurdagiid, maid gárgehanplánas galggalii ovddidit vuođđobálvalusaid dorvvasteami lassin.
Guovllu dáčča turisttaide galgá ráhkaduvvot Gilbbešjávrre suvdilis mátkedoaimma ofelaš, mas muitaluvvo meahccejohtaalusas, oahpistuvvo mohtorgielkávuodjimii ja luonddu máŋggahápmásašvuođa dorvvasteapmái.
Turismafitnodagat galggale maid láigohettiineaset mohtorgielkkáid muitalit vásttolaš meahccejohtalusas.
Gilbbešjávri 2020-fidnus lea biddjon mihttomearrin fitnodatbargiid searvvi vuođđudeapmi Gilbbešjávrái.
Dat lea mu mielas buorre jurdda ja dat sáhtálii álkidahttit boazodolliid ja turismafitnodatbargiid gaskavuođa váttisvuođaid čoavdima.
Bálges / siiddat ja searvi sáhtále soahpat omd. mohtorgielkásafaraid johtolagain ovttas.
Dasa lassin guovllu diehto- ja telefunjohtalus galgá ožžojuvvot ortnegii ja dán áššis sámediggi bargá mielalis ovttasráđiid Eanodaga gunddáin.
Gilbbešjávrái galggalii oažžut maid bolesa.
Guovllu guhkes gaskkat dagahit riskkaid dorvvolašvuhtii.
Sámediggi doalvu evttohusas Gilbbešjávri 2020-stivrenjovkui ja doalvu dan maid nehttii dan gárváneami mielde.
Fidnu prošeaktajođiheaddji, Lasse Mäkitalo, lohpidii bealistis doalvut dilálašvuođa dearvvuođagaid stivrenjovkui.
Prošeaktajođiheaddji mielde fidnu lea vel gaskandagat ja mun gal dieđusge sávan dan bissut dakkárin hui guhká dan dihte go fidnu lea bahuid gaskandagat.
Ieš mun gal oainnálin, ahte fidnui galgá oažžut joatkkaáiggi measta jagi, vai fidnus boahtá dakkár, man buohkat sáhttet dohkkehit ja fidnu duođas bálvala oppalašlávvabarggu vuđolaš čilgehusaid ja suokkardallojuvvon evttohusaid mielde.
Murrii lea gizzojuvvon bađalis.
Dego dilálašvuođas dadjen, sámediggi váldá mielalis vuostá guovllu sápmelaččaid ja servviid oaainnuid das mot guovllu galggalii gárgehit ja sámediggi viggá ovddidit doaimmastis ja Gilbbešjávri 2020-gárgehanfidnus evttohusaid, mat dorjot sámi kultuvrra.
Guhkes rahčan lea meaddel – sámediggelága ođasnuhttinbargojoavkku bargu lea nohkan
Sámedikki ođasnuhttima válmmaštallan bargojoavku luobahii ikte smiehttamušas vuoigatvuohtaministtar Anna-Maja Henrikssonii.
Bargojoavkku smiehttamuš lei ovttamielalaš.
Sámediggelága ođasnuhttinbargojoavku lea bargan vuđolaš ja fuolalaš barggu buori ovttasbargovuoiŋŋas.
Bargojoavkku smiehttamuša sáhttá atnit earenoamáš buorrin kompromissan ja sávannai, ahte dat dohkkehuvvo dakkáražžan nu jođánit go vejolaš.
Sámedikki ovddastii bargojoavkkus mu lassin I várresd Tiina Sanila-Aikio ja ealáhus- ja vuoigatvuohtalávdegotti sd Nilla Tapiola.
Ferte dadjat, ahte mii leimmet earenoamáš buorre joavku ja barggaimet duođaid olu bargojoavkku smiehttamuša áigái oažžuma várás.
Min bargu vuođđuduvai sámedikki válgaáigodaga doaibmaprográmmii, riikkaidgaskasaš álbmotrievtti geatnegasvuođaide ja sámedikki stivrra cealkámuššii.
Dilli lea geahppánan, daningo bargu lea gárvánan.
Vuorddán stuora beroštumiin maid sápmelaččat jurddahit bargomet bohtosiin.
Sápmelaččaid dáfus evttohusat leat dehálaččat.
Olláhuvvamis mielde láhka easttálii sápmelaččaid suddama suopmelaš kultuvrii.
Deháleamos evttohus lea sápmelaš meroštallama rievdadeapmi.
Maiddái sámi kulturiešstivrejupmi, válgavuogádat ja sápmelaččaid vejolašvuohta váikkuhit sámedikki mearrádusaide gárgehuvvojit.
Dárbu sámediggelága ođasnuhttimii lei stuoris.
Ovddit láhka lei boarásnuvvan ja nuppe dáfus dat ráddjii min kulturiešstivrema, daningo lágas ja ásahusas mearriduvvui hui dárkket bargiin ja ovdamearkkadihte válgalávdegotti bargiid bálkáheapmái galggai jearrat vuoigatvuohtaministeriija lobi.
Dát váillit leat evttohusas dál divvojuvvon.
Dáláš sápmelašmeroštallan lea dahkan dili, mii lea juohkán sápmelaččaid ja suopmelaččaid ja dahkan vejolažžan suopmelaš ođđaorruid maŋisboahttiid beassama sámedikki válgalogahallamii.
Ođđa meroštallan guoská dušše ođđa olbmuid, geat ohcet sámedikki válgalogahallamii, iige meroštallan gáibit maidege doaibmabijuid olbmuin, geat juo leat sámedikki válgalogahallamis.
Bargojoavku válddii sápmelašmeroštallama earáhuhttimis vuhtii riikkaidgaskasaš álbmotrievtti gárganeami dego maid ON:a álgoálbmotjulggaštusa ja nállevealahankomitea ávžžuhusaid.
Sámediggelága mearridettiin jagi 1995 láhkii váldojuvvui ng. lappalaškriteara sápmelaččaid vuostálastimis fuolakeahttá.
Dalle láhka loavkidii sápmelaččaid iešmearridanrievtti ja sápmelaččaid vuoigatvuođa bajásdoallat iežaset kultuvrra.
Dál Suomas lea vejolašvuohta divvut iežas dahkan meattáhusaid ja dohkkehit bargojoavkku ovttamielalaš evttohusa sápmelašmeroštallama rievdadeami várás.
Evttohus sáhttá bohciidahttit olu vuostálastima sámi ruovttuguovllu láddelaččaid gaskavuođas, muhto ášši guoská duššebeare sápmelaččaid ja sámi kultuvrra boahtteáiggi.
Bargojoavkku evttohus earáhuhttit sápmelašmeroštallama nanne sápmelaččaid iežaset ipmárdusa sápmelašvuođas.
Sámi kultuvrra, mii sisdoallá maid sámegiela, ii sáhte oahppat girjjiin dehe gávdnat vearroregistaris, muhto dat lea árbi, mii sirdása sohkaservošis buolvvas nubbái.
Ja unnimusat vuosttaš buolva ja goalmmát buolva leaba ferten deaivvadit.
Sámediggi livččii sávvan, ahte dat livččii maŋimus váidalanorgána go sápmelašvuođas mearriduvvo.
Sápmelaččaid áššihan dat lea mearridit geat leat sápmelaččat ja dulkot sámediggelága.
Bargojoavkkus ii gávdnon dán evttohussii ovttamielatvuohta.
Ráđđehusa evttohusas vuođđoláhkan sámi kultuvrii leat lohkkon giella ja árbevirolaš ealáhusat dego boazodoallu, guolástus ja meahccebivdu.
Go sámi kultuvra ii leat meroštallojuvvon lágas, de dat lea dagahan eahpečielggasvuođa eiseválddiid olis ja sámi kultuvran lea sáhttán adnot duššebeare giella.
Bargojoavku lea hábmen viiddes meroštallama das, mii sámi kultuvrii gullá.
Meroštallan ii leat goitge eretgokči.
Lága paragráfa lea duođaid dehálaš, daningo dat stivre nu ovttasbargangeatnegasvuođa dego alimus hálddahusrievttinai, go dat gieđahallá vejolaš váidalusaid, mat dahkkojit sámedikki válgalogahallamii ohcaleamis.
Meroštallan lea dán dáfus duođaid dehálaš, daningo mii beare ii sáhte adnot gullat sámi kultuvrii.
Válgalávdegottis galget leat maid áirasat golmma sámi giella- ja kulturjoavkkus, anáraš-, nuortalaš ja davvisápmelaš joavkkuin.
Nubbi mávssolaš bargojoavkku evttohan ođastus lea ráđđádallangeatnegasvuođa buhtten ovttasbargangeatnegasvuođain.
Ovttasbargangeatnegasvuohta stivre sámedikki ja eiseválddiid gaskavuođa ráđđádallamiid dárkileappot go dáláš lágas lea hábmejuvvon.
Ovttasbargangeatnegasvuođa ulbmil lea gávdnat eiseválddiid ja sámedikki gaskii oktasaš ipmárdusa gieđahallanvuloš áššiin.
Láhkarievdadus buorida eiseváldidoaimma šlája, daningo mearrádusat, mat váikkuhit sápmelaččaide, galget ákkastallojuvvot dárkileappot ja evttohusaid molssaeavttut galget čielggaduvvot buorebut.
Ovttasbargangeatnegasvuohta álkida maid eiseválddiid doaimma, daningo láhka stivre dáláža čielgaseappot ráđđádallamiid dárkkuhusa ja ulbmiliid.
Sápmelaččain livččii vejolašvuohta dahkat sámediggái álgaga ja sámediggi galggalii lága mielde váldit ášši gieđahallamii.
Jáhkán, ahte dát vejolašvuohta lasiha sápmelaččaid beroštumi politihkkii ja buorida sámedikki doaimma.
Sámediggái evttohuvvojit sáhkaolbmot, ja váldodoaibmasaš ságadoalli jođiha sámedikki stivrra.
Váldodoaibmasaš ságadoalli maŋŋálas áigodagat ráddjejuvvojit golmma áigodahkii.
Nubbi dehálaš ođastus lea sámedikki válgaođastusa gárgeheapmi ja sápmelaš jienasteddjiid riektedorvvu sihkkarastin.
Dáláš golmma sajes evttohasas galgá leat logi sápmelačča ráhkadan válgaovttastus.
Dát lea vuosttaš lávki dasa, ahte sámedikki válga ožžojuvvo parlamentáralaččabun ja jienasteddjiide diehtu evttohasaid politihkalaš oaiviliin dáláža buorebut.
Guhkit áigge ulbmilin galgá leat iežas sámi bellodagaid vuođđudeapmi.
Dáin mearriduvvolii sámedikki bargoortnegis.
Sámi ruovttuguovllu guhkes gaskkat leat váldon maid vuhtii ja čoakkámat sáhttet dollojuvvot maid videoráđđádallamiid bakte.
Dát evttohusat lasihit sámedikki vejolašvuođa gárgehit iežas doaimma dáláža buorebut.
Bargojoavku lea dahkan evttohusaidis ráđđehusa evttohusa hápmái ja árvvoštallan dan váikkuhusaid.
Muhtin evttohusat gáibidit sámedikki ruhtadeami lasiheami.
Ollisvuohtan bargojoavkku evttohus lea olmmošrivttiid dáfus miehtemielalaš.
Evttohus maid doarju Suoma riikkaidgaskasaš geatnegasvuođaid olláhuvvama.
Evttohus buorida olláhuvvamis mielde Suoma riikkaidgaskasaš sajádaga olmmošrivttiin ja lasiha Suoma olgoriikkapolitihka jáhkehahttivuođa.
Evttohus ii goitge čoavdde Ilo 169-soahpamuša ratifiserema, muhto dat galgá čovdojuvvot sierra.
Go sámi kulturiešstivremis mearriduvvui vuosttaš geardde, de das galggai dahkkojuvvot dynámalaččat ovdáneaddji.
Ovdáneapmi bisánii otná beaivái ja sávan, ahte ovdáneapmi joatkahuvvá dynámalažžan dán láhkaevttohusa maŋŋelnai.
Yle Sápmi lea ráhkadan ođđasiid oinnolaččat sámediggelága ođasnuhttinbargojoavkku evttohusain.
Ášši lea kommenterejuvvon ođđasiin olu, vaikko orru leame nu ahte kommenterejeaddjit eai leat oahpásnuvvan dárbahassii olu smiehttamuššii dehe dan vuođuštusaide.
Yle Sápmi jearahallamis bargojoavkku evttohus lea čuoččuhuvvon lasihit sámedikki stivrra válddi.
Bargojoavkku evttohus baicca lasiha dievasčoakkáma válddi.
Dievasčoakkán gieđahalalii váidalusaid sámedikki válgalogahallama dievasmahttimis.
Dálá lágas dievasčoakkámii eai leat addojuvvon jur eará barggut go muitalusa ja rehketdoalloloahpaheami dohkkeheapmi, bušeahta mearrideapmi ja válgaáigodaga doaibmaprográmma mearrideapmi.
Parlamentarisma ja dievasčoakkáma stivrenváldi ja politihkalaš doaibma šattalii áhpaseabbon sámedikki sáhkaolbmuid mielde.
Boares dadjanvuohkihan dadjá, máná šaddadeapmái dárbbahuvvo oba siida.
Sámi servošis dát dadjanvuohki lea doallan deaivása historjjá čađa.
Sámi kultuvrra leat mánáide oahpahan ja oahpahit ain áhkut ja ádját, muoŧát, goaskkit, siesát, čeažit, eagit, ednot, oambealet ja vilbealet váhnemiid lassin.
Sámi kultuvra lea ain sohkaguovdasaš kultuvra ja sápmelašmeroštallan čájeha ja dovddaha dán searvvušlaš čanastaga.
Mun ja eatnasat sápmelaččain leat oahppan sámi kultuvrra, dan árbevieruid, giela ja ealáhusaid sohkaservošis – juohke fuolki lea oahpahan earenoamážit daid máhtuid ja dieđuid, maid sii máhttet buoremusat.
Sohkasearvvuš lea suomagielas veaháš amas doaba, ja dat jos mii, sáhttá dagahit moivvi.
Sámi kultuvrras doaba lea nu lunddolaš go juo sáhttá.
Livččii dehálaš, ahte bargojoavkku evttohusain ságastallojuvvo sámi servošis ja sámi searvvit livčče aktiivvalaččat áššis.
Lága joatkkaválmmaštallamis lea váttis vuordit smiehttamuššii buorádusaid ja deaddu sáhttá boahtit ministeriijain, sámi ruovttuguovllu suohkaniin ja sámiid rivttiid vuostálastiin heajudit mearkkašahtti ládje dáláš evttohusa, earenoamážit ovttabargangeatnegasvuođa ja sápmelašmeroštallama.
Vai evttohus sáhttá mannat ovddos, de dat dárbbaha sámi servoša nanu doarjaga ja ovtta áššui bossuma.
Mannan vahku mánnodaga oassálasten Anáris dollojun Árktalaš seminárii.
Seminára maŋŋel lei sámedikki ja sámi ruovttuguovllu bálgesiid oktasaščoakkán, mas muitalinnai dárkileappot ovddit blogistan.
Gaskavahkko oassálasten Lappi-bargojoavkku maŋimus aitosaš bargočoakkámii, mas ledje maŋimus evttohusat, nákkahallamat ja vátnamat ovdal raportta almmustuhttima.
Dán vahku gaskavahkko dollen Helssegii čoakkámastit.
Duorastaga riikkabeivviid eanan- ja meahccedoallováljagotti gullá mu sámedikki oainnuin ráđđehusa evttohusas fuođđovahátláhkan ja láhkan meahccebivdolága § 87 rievdadeamis.
Sámediggi lea addán fuođđovahátláhkan cealkámusas geassemánu.
Cealkámus, dego earáge sámedikki cealkámusat gávdnojit sámedikki ruovttusiidduin cealkámusat-oasis.
Sámedikki oaidnu fuođđovahátláhkii lea ein seammalágán, atnit lága váikkuhusaid boazodollui heitodin ja vahátlažžan ja gáibidit áššis ođđa válmmaštallama dego maid gáibidit vuođđoláhkaváljagotti dutkat lága váikkuhusaid riikkavuložiid ovttaveardásašvuhtii, ealáhusbargama friddjavuhtii ja eandalii sápmelaččaid sajádahkii álgoálbmogin ja dan mii lea boazodoalu sámi kultuvrra oassin.
Duorastaga deaivvadan hohpolaččat riikkaarkiivva njunnoša ja meinet lea hupmat plánejuvvon sámi arkiiva-fidnus Anára kulturguovddáža oassin.
Bearjadaga Lappi-bargojoavku luobaha loahpparaporttas ealáhusministtar Mauri Pekkarisii.
Lean šaddan guođđit raportii sierra oaivila ovttas riikkabeaiveáirras Erkki Pulliaisiin.
Muitalan dárkileappot sierra oaivila sisdoalus raportta almmustuhttima maŋŋel.
Bearjadaga prográmmas leat maid sámediggelága § 9 miel ráđđádallamat bargo- ja ealáhusministeriijas álbmotlaš gilvonákca- ja kohešuvdnaprográmmas (KOKO).
Sámediggi lea addán prográmmas cealkámusa mannan giđa cuoŋománu.
Cealkámus gávdno sámedikki ruovttusiidduin cealkámusat 2008-ossodagas: www.samediggi.fi  njulgenbálgát  cealkámusat  cealkámusat 2008.
Cealkámusasteamet giddiimet earenoamáš fuomášumi dasa, ahte sámi kultuvra ja ealáhusat galget leat nannosit ovdan KOKO-prográmmas ja sámiid ruovttuguovlu galgá geahčaduvvot iežas kohešuvdnapolitihka doaibmaguovlun ja ovddidanguovlun sámiid sierrasajádaga dihte Suoma áidna ja vuođđolágas dáhkiduvvon álgoálbmogin.
Celkkiimet maid, ahte sámi guovllu sierrahástalusaid čoavdin gáibida sámedikki nanu oassálasvuođa ja sámi guovllu sierrasárgosiid áššedovdamuša.
Lohpidin ovddit bloggastan muitalit dárkileappot das, go riikkabeivviid olgoáššiidválljagotti gulai sámedikki Suoma árktalaš politihkas.
Guđđen olgoáššiidválljagoddái diehtun duogášmuittuhan-čállosa, mii almmustuvvá lagašáiggiid sámedikki ruovttusiidduin reivvet ja muittuhančállosat – ossodahkii.
Deattuhin ságastan, ahte sámediggi atná dehálažžan olgoministtar Alexander Stubba evttohusa ráhkadit Supmii árktalaš politihka ja ahte sámediggi hálida oassálastit dan válmmaštallamii aktiivvalaččat.
Mearkkašin maid, ahte Eurohpa komišuvdna lea addán dieđáhusa Árktalaš politihkas ja komišuvdna lea ráhkadan loahppaárvalusa, mii guoská álgoálbmogiid doarjuma.
Dás biddjojuvvo ulbmilin earenoamážit sápmelaččaid ja Eurohpa eará árktalaš guovllu álbmogiid organisašuvnnaid ja doaimma doarjun earret eará guovlluguovdasaš ja rájiid rasttildeaddji prográmmaid mielde.
Muđuid dieđáhusas ii namuhuvvo sániinge Eurohpa Uniovnna áidna álgoálbmot, sápmelaččat.
Dieđahusas biddjojuvvo ulbmilin dorvvastit álgoálbmogiid vejolašvuohta oassálastit jeavddalaš dialogii ja dorvvastit álgoálbmogiid eallinvuogi seailun.
Dán rádjái dialoga aŋkke sápmelaččaid ja komišuvnna gaskkas ii leat leamaš.
Evttohinnai, ahte Suopma sáhtálii leat iežas árktalaš politihkastis bálggesčuolli ja ordnet álgoálbmogiid ja EU-komišuvnna gaskii dialoga.
Álgoálbmogiid oassálastin sáhtáli leat eambbo strukturerejuvvon, dehege galggalii ráhkaduvvot Árktalaš ráđi vuollásažžan álgoálbmogiid ovttasbargoorgána, mas livččii sámedikkiid, inuihtaid ja Ruošša álgoálbmogiid ovddastus ja mii válmmaštalalii evttohusaid Árktalaš ráđđái ja livččii maid olláhuhttime daid ja dain mearrideame.
Álbmotservviid oassálastin dorvvastuvvolii dorvvastuvvolii sierra mekanismmaiguin.
Dát livččii okta vejolašvuohta oažžut álgoálbmotpolitihkka horisontálalaš ulbmilin árktalaš ovttasbarggus.
Ovttasbarggus galggaliinai vuojulduvvat dakkár áššiide, main lea vejolaš oažžut bohtosiid ja main gánnáha bargat ovttas.
Dákkárat leat earenoamážit biras-, álgoálbmot-, gádjun- ja skuvlengažaldagat.
Árktalaš ráđi lahttovuođaa hálidit máŋggat riikkat Lulli-Korea ka Kiinná rájes.
Árktalaš ráđi mearkkašupmi lassána dálkkádatrievdama geažil, daningo mearrajohtolagat rahpasit ja ođđa lundduriggodagat rahpasit maid gávppálaš ávkkastallamii.
Riikkat, mat eai leat lahkage geográfalaš árktalaš guovllu, hálidit árktalaš ráđi lahttovuođa bakte beassat oasálažžan dáin resurssain.
Mannan vahku sámediggi attii cealkámuša Sámi leana energiijastrategiijas.
Energiijastrategiijas doaimmahuvvoje sámediggelága 9. § ráđđádallamat dán vahku, muhto guovddáš evttohusamet eai váldojuvvon ollenge vuhtii.
Energiijastrategiija vuođđuduvvá jurdagii energiijageavaheami lassáneamis jagi 2030 rádjái ja ahte darfeboaldin boahtá seailut.
Ulbmil manna ruossalassii stáhta dálkkádatpolitihkalaš čielggademiin, man mielde bázahusaid galggalii geahpidit 80 % ja maiddái energiijageavaheami galggalii unnidit mearkkašahtti ládje.
Sámi eanangottis galget maid váldojuvvot vuhtii Köpenhavnna dálkkádatsoahpamušráđđádallamiid bohtosat, mat sihkkarit gáibidit maid mealgadit bázahusgeahpádusaid.
Dálá dilis, mas energiijageavaheapmi lea unnon 10 % diimmážis ja dálkkádatrievdan skoalkkuha juo uvssa duohken imaštahttá sakka ahte Sámi leanas háliduvvo lasi energiijabuvttadeapmi ja – geavaheapmi.
Strategiijas, dego buot earánai Lappi lihtu strategiijain gopmahallá Ovnnesjoga buođđudeapmi ja Vuotosa huksen.
Lea gal duohta, ahte dálá áigge eai huma šat Vuotosis muhto Kemihaara máŋggageavahanáldás.
Ii Sámi leanas sáhte gárgehit energiijareserváhta, mii buvttada energiija luonddu ávkkástallamiin nu ahte dat buktá vuoittu energiijafitnodagaide.
Dát vahkku lea mannan hohpolaš cealkámušaid ja Kanada mátkki válmmaštallamiidda.
Attiimet cealkámuša meahcceráđđehussii Vuohču girdišilju láigoheamis vuojáhathárjehallamii.
Cealkámuša válmmaštallan lei hui viiddis ja mu mielas suohtas, daningo Sámediggi oaččui olu oainnuid ja duogášdieđuid guovllu sámi servošis.
Cealkámušas gávnnaheimmet, ahte girdišillju galgá seailut dáláš anus eaige gávdno eavttut girdišilju heaitimii ja rievdadeapmin vuojáhahkan.
Oassálasttán birasministeriija sáttagottis riikkaidgaskasaš biodiversiteahttasoahpamuša artihkal 8 (j) olláhuhttima ja guoskadeami suokkardalli čoakkámii WG8J6, mii dollojuvvo 2.-6.11. Montrealas.
Áššis beroštuvvan olbmuide čoakkáma buot áššebáhpirat gávdnojit čujuhusas http://www.cbd.int/doc/?meeting=WG8J-06 Čoakkáma bargun lea válmmaštallat artihkkala 8 (j) áššiid biodiversiteahttasoahpamuša čuovvovaš oassebeallečoakkámii COP10:žii, mii lea boahtte jagi golggotmánu Japánas.
Čoakkáma guovddášgažaldagat gusket dan, mot álgoálbmogiid oassálastima sáhttá doarjut 8 (j) olláhuhttimis ja oppalaččat mot diehtojuohkima artihkal 8 (j):s sáhttá lasihit.
Stuora gažaldahkan lea čoakkámis maid soahpamuša artihkal 15, mii guoská genariggodagaid oažžuma ja ávkin atnima.
Ášši lea dehálaš álbmogiidda, maid viidodagas leat medisiidnaindustriijas ja čábbodatindustriijas ávkin adnon šattut ja mat dovdet šattuid váikkuhusaid ja leat atnán ávkin dálkkasin dehe vástideaddjeládje.
Artihkkalis lea leame okta ovdadáhpáhus.
San-álbmot lea atnán Hoodia-šattu caggat guoiradandálkkasin.
Suoma našuvnnalaš artihkal 8 (j) - bargojoavku lea guovtti maŋimus čoakkámisttis ságastallan Suoma ja EU:a beliin artihkal 8 (j) - čoakkámis ja daid váikkuhusain.
Go Suopma lea EU:a lahttoriika, Suopma ii ovddit čoakkámis našuvnnalaš beliid muhto oktasaččat Eurohpa uniovnna beliid.
Čoakkánbealit válmmaštallojuvvojit EU-ságadoalliriika Ruoŧa jođihemiin. Dat ii soaitte váldit dárbahassii bures čoakkáma mearkkašumi álgoálbmogiidda.
Čoakkánvahku maŋŋel vuolggán Iqaluitii (inuihttagillii dat máksá báikki gos lea olu guolli), Nunavutii oahpásnuvvat inuihttakultuvrii ja inuihtaid sirkumpolára ráđi bargui ja gullat inuihtaid barggus dustet dálkkádatrievdama.
Nunavutis vuolggán Ottawai, gos deaivvan ministeriijaid ovddasteddjiid, maid ovddasvástádussan leat álgoálbmotáššit. Guossástalan maid Suoma ambassádas.
Supmii máhcan skábmamánu beallemuttos.
ON:a biodiversiteahttasoahpamuša ovccát oassebeallečoakkáma vuđolaš geahčadeami čuozáhahkan ledje eanasin eanandoalu biodiversiteahtta, vuvddiid máŋggabeallásašvuohta, ođđašlájat, ekosystemalaš lahkonanvuohki, riikkaidgaskasaš šattuidsuodjalanstrategiija ja soahpamuša strategalaš plánema olláhuhttin ja ulbmilat jahkái 2010.
Bonn-čoakkámis ledje Suoma sáttagottis 15 ovddasteaddji, geaid máŋggas ovddaste sierralágán ávkegozihanorganisašuvnnaid.
Suoma sáttagoddi doalai máŋgii beaivvis sáttagoddečoakkámiid, main ledje ovdan beaivvi gieđahallanvuloš áššit ja lagaš beivviid prográmma.
Doaimmahin sáttagotti atnui 8j-paragráfa duogášmuittuhančállosa, mas muitalin iežan oainnuin sápmelaččaid dáfus.
Bonn-čoakkámis dohkkehuvvoje ávžžuhusat 8j-paragráfii, mat laktáse álgoálbmogiidda.
Čoakkámis bessen gullat, ahte 8j-paragráfa lei evttohuvvon sihkkojuvvot ollásii ja maiddái ruhtadeapmi lei evttohuvvon loahpahuvvot 8j-doaimmain ja fidnuin.
Suoma stáhta sáttagotti ráđđádallit bealušte duođalaččat paragráfa ja dan ruhtadeami joatkima.
Lihkus čoakkán mearridii, ahte 8j-paragráfa ja dan ruhtadeapmi seailu ja čoakkán ráhkada ávžžuhusaid paragráfa guoskadeamis.
Čoakkán gávnnahii ja ávžžuhii, ahte vuvddiid biodiversiteahta suodjalanbarggus ja suodjalanbargguid heiveheamis galgá dáhkiduvvot álgoálbmoservoša dievas oassálastin ja dasa lassin galggalii váldojuvvot vuhtii ON:a álgoálbmotjulggaštus.
Čoakkán celkkii fuolas álgoálbmogiid árbevirolaš dieđu seailuma boahtteáiggi ektui.
Eurohpa uniovdna buvttii ovdan fuolas álgoálbmogiid árbevirolaš dálkkádatnuppástusa váikkuhusain álgoálbmotkultuvrraide earenoamážit árktalaš guovlluin ja dát maid girjejuvvui čoakkáma ávžžuhusaide.
Dán vahku mánnodaga lei Sámedikki dievasčoakkán.
Čoakkán bisttii iđida rájes gitta gaskija rádjái, eaige buot áššelisttu áššit háhppehuvvon oba gieđahallojuvvotge.
Čoakkán dohkkehii diimmá rehketdoalloloahpaheami, dán jagi bušeahta, guhkit áigegaskka bušeahta jagiide 2009 – 2011, sámedikki válgaáigodaga doaibmaprográmma sihke válljii Sámedikki láhkačállin várreduopmár, vuoigatvuohtadiehtagiid kandidáhtta Aimo Guttorma Ohcejogas.
Sámedikki stivra lei evttohan dievasčoakkámii dikki bargoortnega rievdadeami, mas evttohuvvui ee. gažadandiibmu dievasčoakkáma ollái.
Dađi bahábut bargoortnetášši ii ollejuvvon gieđahallojuvvot čoakkámis, muhto čoakkáma guhkkodat čájehii oba čielgasit dákkár stivrra gažadandiimmu vuođđudeapmái leat stuora dárbbu.
Disdaga ledjen Helssegis ráđđádallamiin bargo- ja ealáhusministeriijas ráđđehusa evttohusas olgorádjeovttasbargolágas ja dán seamma áššis mu gulle hálddahusváljagottis.
Láhkaevttohus gieđahallá riikkaidgaskasaš EU-fidnuid ruhtadeami ja hálddašeami, eanas daid fidnuid, mat buhttejit Suoma ja Ruošša rádjeguovlluin olláhuhtton ránnávuohtaprográmmaid, váldoáššis nd.. Kolarctic-fidnuid.
Dán láhkaevttohussii ii gusto earenoamážit sápmelaččaid guoskadeaddji Interreg Sápmi-fidnoprográmma.
Dovddahin maid dárbbu ng. teknihkalaš doarjagii, man vuođul sáhtálii oažžut sámediggái áššegieđahalli válbmet fidnuid.
Giddejin váljagotti fuomášumi maid sámi giellaláhkii ja dan vuhtii váldimii ruhtadanprográmmaid publikašuvnnain ja doaimmas.
Seamma eahkesbeaivve oassálasten vel suvdilis gárganeami doaibmagotti čoakkámii.
Suvdilis gárganeami doaibmagotti ságadoallin lea bargoministtar Tarja Cronberg ja várreságadoallin birasministtar Paula Lehtomäki.
Doaibmagottis leat ságadoalliguovtto lassin 43 lahtu servodaga sierra surggiin.
Doaibmagotti barggu ulbmilin lea laktit suvdilis gárganeami ulbmiliid álbmotlaš politihka ja hálddahusa oassin sihke ovddidit servodatlaš ságastallama ja dutkamuša suvdilis gárganeamis.
Disdaga čoakkámis gieđahallui Suoma gárgananpolitihkalaš prográmma ja suvdilis gárganeapmi.
Geassemánu 7. beaivve Vuottesjávrres
Mannan vahku mánnodaga jotkkiimet ovddit bearjadaga álgán sámedikki stivrra čoakkáma telefunčoakkámin.
Stivrra čoakkámis evttoheimmet lahtu ja várrelahtu veahádatáššiid ráđđádallangoddái.
Veahádatáittardeaddjis ja vealahanlávdegottis addojun láhkarievdadusa geažil sámediggi oažžu vuosttaš geardde ovddasteaddjis veahádatáššiid ráđđádallangoddái.
Ráđđádallangoddi doaibmá veahádatáittardeaddji veahkkin etnihkalaš vealaheamis eastin-, čuovvun- ja bearráigeahččoáššiin dego maid sierra eiseválddiid ovttasbarggu ovddideamis.
Stivra gieđahalai maid sámi ealáhusdoaimma koordinerejeaddjefidnu.
Sámediggi mearridii, ahte jagi 2009 álggahuvvo sámi ealáhusdoaimma ovddidanfidnu.
Bargui bálkáhuvvo okta sámi ealáhuskoordináhtor ja fidnu ruhtaduvvo BE-guovddáža bakte kanaliserejuvvon EU-ruhtadeami, sámi ruovttuguovllu suohkaniid ruhtadeami ja sámedikki iežasruhtadeami mielde.
Barggu ulbmilin lea ovddidit sámi ealáhusdoaimma ja daid doaibmaeavttuid.
Fidnui sávvat joatkkaruhtadeami dađi lági mielde, ahte ealáhuskoordináhtora virgi sáhtálii rievdaduvvot bissovažžan.
Virggi bissovaš ruhtadeapmi livččii duođaid mávssolaš.
Dálá áigge sámedikkis ii bargga oktage virgeolmmoš, gii sáhtálii vuojulduvvat dušše ealáhusdoaimma ovddideapmái.
Ealáhusdoaimma ovddideapmi lea dahkkon eará virgebargguid olis ja prošeavttaiguin.
Stivra attii čoakkámisttis cealkámuša stáhtaráđi evttohusas huksenárbevieru suddjemis.
Mii gáibideimmet, ahte huksensuodjaleami hálddašeapmi ja ruhtadeapmi galgá sirdojuvvot sámediggái.
Fáddá lea bures beassan oidnosii, nu ahte in dárbbat dan kommenteret dađi eanet blogistan.
Mannan vahku oassálasten Dálkediehtaga instituhtas ordnejuvvon seminárii Helssegis.
Dán vahku prográmmas lea vuovdesertifiserenbargojoavkku davvi bargojoavkku telefunčoakkán.
Sámediggi oassálastá vuovdesertifiserenvuogádaga (FFCS) standárddaid dárkkistanbargui.
Standárddat stivrejit vuvddiid dikšuma ja anu.
Sámediggi lea addán 26.5.08 cealkámuša vuovdesertifiserenkritera nummáris 27, mii guoská sámiid ruovttuguovllu.
Cealkámuš gávdno sámedikki ruovttusiidduid cealkámušat-gaskabláđis.
Duorastaga mus lea oba Vuovdesertifiserenbargojoavkku čoakkán Helssegis.
Bearjadaga oassálasttán biodiversiteahttabargojoavkku čoakkámii, mas gieđahallojuvvojit earenoamážit áigeguovdilis dutkangažaldagat.
Odne Suoma ráđđehus dohkkehii III lassibušeahta jahkái 2008.
Bušeahttaevttohus buvttii somás ođđasiid maid sámediggái, masa mieđihuvvui 50 000 euro lassiruhtadeapmi.
Vássán vahkku lean leamaš measta ollásii čoakkámiin Helssegis.
Semináras ožžon olu dieđu eandalii Murmánskka guovllu doaimmain.
Gaskavahkko sámedikki ovddasteaddjit deaivvade vuosttaš geardde Meahcceráđđehusa bajimus hoavdda.
Ságastalaimet ee. sámedikki ja Meahcceráđđehusa ovttasbarggus ja sámegielalaš interneahttasiidduin.
Čoakkáma ságastallama boađusin mearriduvvui vuođđuduvvot bargojoavku, masa maŋŋel nammaduvvojit sámedikki ja meahcceráđđehusa ovddasteaddjit.
Bargojoavkku bargun šaddá suokkardallat konkrehtalaš dásis ovttasbargovugiid ja mot sámediggi buoremusat gullojuvvolii meahcceráđđehuslága 4 § mielde, mas lea sáhka sámi kultuvrra bargama dego maid boazodoalu eavttuid dorvvasteamis sámiid ruovttuguovllus.
Meahcceráđđehusa njunnošat ja sámedikki stivra deivet maid dás duohko sierra jahkásaččat.
Seamma beaivve sámedikki ovddasteaddjit deive maid birasministeriija ovddasteddjiid.
Sámediggi evttohii, ahte birasministeriija ja sámediggi vuođđudivččiiga oktasaš bargojoavkku ráhkadit sámi kultuvrra ja sámi ealáhusaid várás iežas lávvamerkemiid.
Dálá áigge dákkár lávvamerkemat eai leat ja omd. boazobarggu ja – doalu lávvamerkemat leat merkejuvvon oktasaš lávvamerkemii vuovdedoaluin.
Evttoheimmet maid, ahte sámediggái galggalii sirdit sámi kulturbirrasa ja – árbbi gáhttema ruhtadeapmi.
Sámedikki geahččanguovllus meahcceguovlluid atnu galgá ceavzit sosiálalaččat ja ekologalaččat.
Ođđa mohtorgielkájohtolagat eai galgga vuođđuduvvot sámiid ruovttuguvlui čoahkkebáikkiid olggobeallái.
Sámediggi háliida ovddidit ekologalaš ja ávddalaš mátkedoaibmaealáhusa sámiid ruovttuguovllus ja mátkedoaibmaealáhus galggalii vuođđuduvvat guovllu olmuid searvamii, vai boađut bázále báikkálaš dássái.
Duorastaga sámedikki ovddasteaddjit besse muitalit oainnuset ođđa ruvkeláhkahápmosis Bargo- ja ealáhusministeriijas.
Sámediggi ii leat duhtavaš evttohuvvon ruvkeláhkii.
Sámediggi deattuhii sámiid vuođđolága sajádaga ja sierra riikkaidgaskasaš soahpamušaid sámi kultuvrra dorvvasteamis ruvkelága ođasnuhttinbarggu olis.
Sámi kultuvrra ealáhusaiguin bárgama vejolašvuođaid dorvvasteapmi galggalii leat oktan vuođđooaidnun, mii vuhtto oba lágas.
Ruvkket, daid ráhkkanusat ja luottat eai oaččo leat sámi kultuvrra ja – ealáhusaiguin bargama eavttuid árrun.
Sámedikki stivra čoahkkanii duorastaga ja bearjadaga čoakkámastit Helssegis.
Áššelisttus ledje sámedikki hálddahussii gullevaš áššit, ovddasteddjiid válljen sierra doaimmaide ja cealkámušaid addimat.
Bearjadaga jotkkimet čoakkáma ja eahkesbeaivve deaivvadeimmet vuoigatvuohtaministtar Braxa.
Ságastalaimet áigeguovdilis sámi láhkaaddináššiin sihke ILO 169-soahpamušas ja ratifiserema eavttuin.
Sámediggi sávai, ahte válmmaštallamii oassálasttále eanan- ja meahccedoalloministeriija ja vuoigatvuohtaministeriija lassin maid eará guovddáš ministeriijat.
Sámediggi gohčui vuoigatvuohtaministara ja ministeriija ovddasteddjiid buktit oainnuset eananvuoigatvuohtaáššis ja ILO-soahpamuša ratifiserema eavttuin giđđat eananvuoigatvuohtasemináras, man sámediggi ordne dán giđa mielde.
Dasa lassin ságastalaimet ovttaveardásašvuohtalága ođasnuhttinbarggus ja sámedikki gáibádusas beassat mielde máinnašuvvon bargui ja ahte lágas galggale váldojuvvot vuhtii sámiguovllu olggobealde orru sápmelaččaid vuoigatvuođat.
Ságat, čoakkámat ja cealkámušat
Dál lea fas golihan áigi go lean mannan háve čállán blogga.
Maŋimus guokte vahku deaivvademiidisguin leat ravggahan mu hui olu iešguđet guvlui.
Mannan vahku dolvon Suoma sámedikki dearvvuođagaid Norgga sámedikki rahpamii.
Dearvvahansáhka gávdno sámedikki ruovttusiidduin ságat-gaskabláđi vuolde.
Norggas čavgejin Suoločielgái, gos dollojuvvui sámedikki stivrra čoakkán.
Sámediggi attii ee. cealkámušas stáhtaráđi olmmošvuoigatvuohtapolitihkalaš čielggadeapmái, man riikka ráđđehus lea addán čakčamánu álggus riikkabeivviide smiehttamuša várás.
Čielggadeamis Suopma lea čatnasan ratifiseret Ilo 169-soahpamuša, álggahit sámegiela ealáskahttinprográmma ja vuođđudit olmmošriekteinstitušuvnna riikkabeivviid vuoigatvuohtaáššeolbmo kansliija oktavuhtii.
Lean goitge fuolas ulbmiliid olláhuvvamis, daningo boahtte jagi stáhtabušehttii eai leat várrejuvvon ruđat dáidda bargguide.
Stáhtaráđis ii leat áigi ájahallat, daningo das lea doaibmaáigodat šat dušše bealnnot jagi.
Olmmošvuoigatvuohtapolitihkalaš čielggadeami fidnut galget ožžojuvvot boahtte jagi bušehttii.
Gáibidit, ahte stáhta bidjá boahtte jagi bušehttii 120 000 euro sámegiela ealáskahttinprográmma álggaheapmái ja rievdada oahpahuslága nu ahte sámegiela ja – gielalaš oahpahus šaddá gokčojuvvot stáhta sierraruhtademiin olles riikkas.
Sámediggi manná skábmámánu loahpas fidnu stivrenjoavkku gullandilálašvuhtii.
Cealkámušasteamet gáibideimmet, ahte sámi ruovttuguovllu stáhta hálddašan eanan- ja giddodatopmodaga ii oaččo sirdit stáhta spesiála- dehege sierrafitnodaga háldui ja go sámiid eananoamastangažaldat lea vel čoavddekeahttá hálddašanmálle galga bisuhuvvot ovddešlágánin sámiid ruovttuguovllus.
Ja vel gáibideimmet, ahte meahcceráđđehusa hálddašanmálle ođasteamis sámediggi galgá beassat leat eakti vuogi mielde válmmaštallame ášši mii guoská sámiid ruovttuguovllu oasi.
Meahcceráđđehusa hálddašanmállii laktása maid Villi Pohjola rievdadanplána fitnodahkan.
Meahcceráđđehus lea evttohan fitnodatmálle geassemánus ja geavahanopmodaga sirdima Villi Pohjolai guhkes geavahanriektesoahpamušaid mielde.
Evttohus ii guoskka ávdin- ja várrehusstobuid, muhto láigostobuid, mat sámiid ruovttuguovllu stáhta mehciin lea 11 ja váile 60 oba sámiid ruovttuguovllus.
Gáibideimmet, ahte geavahanriektesoahpamušaid ii oaččo luobahit Villi Pohjolai ja ahte opmodat galgá seailut Meahcceráđđehusa luonddubálvalusain ja geavahanrivttiin sohppojuvvole meahcceguovlluin nugo dikšun- ja geavahanplánaide čállojuvvo.
Lohpevuovdin galggalii maid sirdojuvvot Villi Pohjolas Meahcceráđđehusa luonddubálvalusaide ja luonddubálvalusat juogále lohpevuovdindihtomeriid mátkedoaibmafitnodatolbmuide.
Čoakkán mearridii hohpolaš áššin cealkámuša addimis suohkaniid stáhtaossodatortnega ođastusas, mas sámiid ruovttuguovllu suohkaniidda addojuvvolii 3,2 miljovnna euro sápmelašvuođa vuođul.
Ruhtadeapmihan lea ollásit bealljemerkekeahttá iige oktage bearráigeahčale geavahitgo suohkanat lassiruhtadeami sámegiel bálvalusaide.
Gáibideimmet, ahte ruhta galgá sirdojuvvot sámedikki bakte ovddos guvlui juhkkojuvvot sámiid ruovttuguovllu suohkaniidda sámegiel ja sámi kultuvrra mield bálvalusaid ordnemii.
Suoločielggis lei mannan bearjadaga sámi nuoraid seminára ja bukten dohko sámedikki dearvvuođagaid.
Ministtar jugii maid ovttas sámedikki kulturlávdegotti ságadolliin sámedikki kulturbálkkašumi rock-joavku SomByi.
Dađi bahábut mus ii lean vejolašvuohta báhcit guldalit miellagiddevaš seminára guhkit, muhto vulggiime ministariin doallat guovtti gaskka ságastallanbotta. Muitalin ministtarii sámedikki fuolaid ja bivden ministaris veahki daid čoavdimii.
Dan maŋŋel vuoddjáime ministariin Anárii ja earenoamážit oahpásnuvvat Sámi musea Siidii.
Dán vahku ledjen riikkabeivviid olgoaáššiidválljagotti gullamis árktalaš politihkas.
Das ja eará áigeguovdilis áššiin muitalan čuovvovaš bloggastan.
Vuolggán boahtte vahku Kanadai riikkaidgaskasaš biodiversiteahttasoahpamuša artihkal 8 (j) čoakkámii.
Čoakkáma várás lean oahpásnuvvan dutkamušaide, mat gieđahallet dálkkádatnuppástusa, daningo dálkkádatrievdan ja biodiversiteahtta laktáseaba nubbi nubbái.
Lohken jur easka biologaguovtto Liv Vorsa ja Mark Boyce dutkamuša (Global declines of reindeer and caribou) dálkkádatrievdama váikkuhusain bohccuide ja karibuidda.
Dutkamuša mielde boazo- ja karibunálit unnot juohke sajes, dutkojuvvon 40 guovllus dušše gávcci guovllus boazomearit leat sturron.
Maŋimus logijagiid áigge nálit leat unnon 60 %.
Dutkamuša mielde nálit leat unnon earenoamážit gottiid dáfus ja maiddái Suoma boazonáliid dáfus.
Dát lea suorggahahtti ođas, daningo dat čájeha gárganeami treandda ja dat boahtá buktit váikkuhusaid árktalaš guovllu álgoálbmogiid kultuvrii ja ealáhusaide.
Suomas leat dál fuolas liiggás stuora boazomeriin ja ealuin.
Sáhttá goit leat nu ahte muhtin logijagi geahčen fuollan leanai dat go ealut unnot ah unnot eaige šat ahtanuša.
Aŋkke mihkkege ákkaid boazomeriid unnideapmái ii leat Suoma sámiid ruovttuguovllus dán dilis.
Biologaguovtto dutkanboađus lea mearkkašahtti ja morašlaš ja dat gáibida reagerema earenoamážit árktalaš ráđis, sámedikkis ja Suomas.
Sávan, ahte Köbenhavnna dálkkádatráđđádallamat buktet mearkkašahtti bázahusráddjemiid ja ahte álgoálbmogiid ja suolostáhtaid buktin signála valdojuvvo vuhtii ja duođas.
Lappi-bargojoavku geigii loahpparaporttas ministtar Pekkarisii 3.10.
Dasa lassin Lappi birasguovddáža hoavda Matti Hepola guđii sierra oaivila raportii.
Lappi-bargojoavkku evttohusain leat máŋga buorinai ja muhtin fidnut, mat ovddidit sámi kultuvrra ja ealáhusaid.
Kommenteren dán blogistan áššiid, mat gusket lagamusat sámi kultuvrra ja ealáhusaid.
Čáhcefápmo- ja energiijafuolahusáššit leat ožžon juo viidát fuomášumi.
Raporta evttoha doarjaga sámi universiteahtta-fidnui ja sámi ealáhusaid ovddidanfidnui, man sámediggi lea evttohan Sámi leana eanangoddeprográmma olláhuhttinplánii.
Nubbi mávssolaš evttohus gieđahalai sámegielalaš máhtolaš bargofámu dorvvasteami sámiid ruovttuguvlui.
Bálvalusaide gullevažžan nubbi guovddáševttohus lea, ahte sihkkarastojuvvo dárbbatlaš resurssaiguin sámi giellalága olláhuvvan skuvlejumis ja almmolaš bálvalusain.
Sámi giellaguovddážiid oččodeapmi ovddiduvvo ja álggahuvvo giellaguovddážiid vuođđudeami várás ovdačielggadanprošeakta.
Raporta evttoha, ahte sámegielalaš sosiála- ja dearvvašvuohtabálvalusaid dárbbatlaš oažžun ja gárgeheapmi dorvvastuvvo sámi kulturiešstivrejumi vuođul.
Dán sáhttá atnit earenoamáš buorrin doarjjan sámi kulturiešstivrejupmái, daningo sámi ruovttuguovllu suohkanat ja Lappi lihttu leat ovdal gáibidan, ahte sámegielalaš sosiála- ja dearvvašvuohtabálvalusaid ruhtadeapmi galgá sirdojuvvot njuolga suohkaniidda.
Lea earenoamáš buorre ášši, ahte bargojoavkku Lappi lihtu ovddasteaddji doarjjui maid dán evttohusa.
Dálá dilis sámediggi mieđiha sámegielalaš sosiála- ja dearvvašvuohtabálvalusaid buvttadeapmái doarjaga gielddaide ohcamuša vuođul.
Mátkedoaibmaealáhusa gárgeheamis váldojuvvojit vuhtii sámi kultuvrra sierradárbbut.
Evttohusat leat buorit ja sávan, ahte dat olláhuvvet nu jođánit go vejolaš.
Guovddášváillit gávdnojit sierra oaivilis, raportta siidduin 24 – 29.
Loahpparaporta lea guovtteoasat, mas vuosttaš oassi doallá sisttis konkrehtalaš evttohusaid.
Nubbi, viiddit oassi, lea duogášmateriála, mas evttohuvvon doaimmat eai leat bargojoavkku evttohusat eaige ovddas bargojoavkku virggálaš oainnu.
Dákkár ráhkadusa in sáhttán dohkkehit, daningo dat lea bargojoavkku bargogohččosa vuostá, ovttabealálaš dat lea earenoamážit čáhcefámu buohta ja sevnnjodahttá bargojoavkku bargogohččosa ja dasa lassin dagaha eahpeluohttámuša olbmuid siste politihka guovdu.
Lappi-bargojoavkku barggu vuolggasadjin lea Sámi leana guovloekonomalaš duálamálle, mii vuođđuduvvá luondduriggodagaiguin ávkkastallamii ja turismma gárgeheapmái.
Dáid áššiid ovddideamis duálamálle ii oainne maidege ruossalasvuođaid iige bargojoavku geahččal gávdnat vuguiid ruossalasvuođaid caggamii.
Sierra oaivileame mielde lea hui čielggas ja ovttačilggolaččat dulkomis, ahte duálamálles lea ruossalasvuohta ja earenoamážit eanangeavaheami dáfus leat juo leame ruossalasvuođat luondduriggodagaiguin ávkkástallama / mátkedoaibmaealáhusa / árbevirolaš ealáhusaid gaskkas.
Lappi-bargojoavkku loahpparaporta ii váldán dárbahassii vuhtii ng. nissonsurggiid dálá dili ja daid ovddidandárbbuid ja sohkabeal ` geahččanguovlu lea báhcán daninassii hui gáržin ja asehažžan.
Čujuheimme dása maid sierra oaivilisttáme.
Earenoamážit livččen sávvan, ahte raporttas livčče čujuhuvvon čielga doaibmabidjoevttohusat nissonfitnodatbarggu ovddideami várás ja dikšunbálvalusaid gárgeheami várás.
Nisson- ja dievdosurggiid stuora erohusa galggalii viggat caggat juo skuvlejumi rájes, omd. Kainuus lea dás buorre prošeakta, Women IT.
Hui duhtameahttun lean dasa, ahte evttohusat, mat gieđahalle boazodoalu ja dan gánnáhahttivuođa, eai váldojuvvon vuhtii loahppa- ja duogášraporttas.
Guovddáševttohus sámi kultuvrra dáfus, ng. boazobarggu guođohandoarjja ii ožžon bargojoavkku doarjaga.
Sierra oaivilisttáme buvttiime viidát ovdan boazodoalu ovddidandárbbuid ja sámi boazodoalu sajádaga.
Sámegiela ja sámi kultuvrra dáfus barggus livččii leamaš olu buoridanvárri ja bargojoavku livččii galgan gieđahallat viidáseappot sámegiela ja sámi kultuvrra ovddideami.
Evttohus ii leat buorre sámi kultuvrra, boazodoalu iige guovllu birrasa dáfus ja vuostálasttiime evttohusa.
Celkkiime sierra oaivilisttáme, ahte guovllu ealáhusdoaimma ovddideapmi ii oaččo vuođđuduvvat vuvddiid suvdilmeahttun čuollamiidda.
Doaibmabidjoevttohus olláhuvvamis mielde bijalii guovllu ealáhusdoaimma sorjavažžan Meahcceráđđehusa vuoittus ja bijalii sierra ealáhushámiid vuostálagaid ja stivrelii eanangeavahusa nu ahte lávvaráhkadeami mielde geahččaluvvolii oažžut nu stuora vuoitu go vejolaš.
Sámiid ruovttuguovllus evttohus olláhuvvamis mielde lasihivččii sámi kultuvrra ja vuovdedoalu gaskavuođa riidduid ja váttásnuhtálii bohccuiguin bargama vejolašvuođaid.
Jos vuoittu máhcaheapmi šattalii duohtan, de das čuovole eanet ah ` eanet vuovdečuollamat, mat fas doalvvule vuođu sámiid ávnnaslaš kultuvrra, eandalii bohccuiguin bargama, doaibmaeavttuin.
Bargojoavkku evttohus stivre maid ovddalgihtii go jurddahallá boahtte bargojoavkobargama, man ulbmilin lea oažžut Suoma láhkaásaheami dássái, mii dagalii vejolažžan ILO 169-soahpamuša ratifiserema.
Diet bargojoavku galgá sáhttit dahkat iežas čovdosiiddis ja evttohusaidis sorjjasmeahttumit almmá dan haga, ahte dan barggu stivrele mange eará bargojoavkku evttohusat.
Čakčadearvvuođaiguin
Geasseluopmu manai jođánit inge lohpádusainan fuolakeahttá geargan beivet bloggan.
Álggahin barggu disdaga ja barggut ledjenai čoggon vaikko man eatnat.
Vuosttaš seminára lei máŋggalágánvuohtabeaivvi seminára Anáris, masa oassálaste ee. bargoministtar Anni Sinnemäki, veahádat-, mánáid- ja dásseárvoáittardeaddjit sihke veahkkevuoigatvuohtakánsler.
Dollen semináras loahpahansáhkavuoru, mas gieđahallen sápmelaččaid ovttaveardásašvuođá olláhuvvama.
Mus lei maid beaivvi mielde oanehis audieansa bargoministtar Anni Sinnemäkiin ja ságastalaime earenoamážit bisánan sámi álbmotlaš čovdosa gažaldagas ja Sámedikki álgagis biras- ja ealáhusáššiid áššegieđahalli virggi vuođđudeamis.
Seamma eahkeda Anáris lágiduvvui seminára, mas gieđahallui máŋgga geahččanguovllus ng. Sámi čuozáhaga oažžun Unesco máilmmi árbevierročuozáhahkan.
Áddjásuolu (Äijih-sualui) lea evttohuvvon 1990-logu rájes máimmi árbevierročuozáhatlogahallamii.
Semináraságastallamis bohte ovdan sierra molssaeavttut, mat sáhtále evttohuvvot sámi árbevierročuozáhahkan.
Dálá áigge omd. Ruoŧa Sámis Lapponia álbmotmeahcci ollislažžan lea sámi kultuvrra vuođul máilmmi árbevierročuozáhahkan logahallamis.
Norggas sámi máilmmi árbevierročuozáhat ii gávdno, ovdahistorjjálaš čuozáhahkan gal lea Álaheaju báktesárgosiid guovlu Jiepmaluovttas.
Geasset lea leamaš ođđasiin Eanan- ja meahccedoalloministeriija evttohan ásahushámus fuođđoelliid rávaárvvuin, mat stivrejit duopmostuoluid meahcastanrihkkumušaid buhtadusaid meroštallamis.
Ášši lea maid Sámedikkis cealkinládje.
Guovžža árvu loktanivččii 1680 euro rájes eanemusat gitta 15 500 euro rádjái ja gumpe 1680 euro rájes gitta 9100 euro rádjái.
Buhtadusdási loktaneapmi lea govttoheapmi. Jos buhtadusdássi bisolii ná stuorisin, de dat dárkkuhivččii, ahte meahcástanlága rihkkumis čuvvon ráŋggaštusa lassin maid buhtadus livččii ráŋggaštus.
Min riektevuogádahkii eai gula guovttegeardásaš ráŋggaštusat.
Vuođđorivttiid olláhuvvama dáfus jearaldagas lea hui problemáhtalaš láhkaásahanođastus, mii guoskkaha earenoamážit boazodolliid.
Uhkivuloš eallit galget suodjaluvvot, muhto eai govttoheamit.
Rihkuslága vuođul maiddái eará rihkkosiin addojuvvojit buhtadusat ja dat galggale leat láhkaásaheami dáfus dássebeallásaččat buhtadusdási ektui.
Evttohus lea hejot árvvoštallojuvvon ja buhtadusdássi galgá vuoliduvvot govttolažžan nu ahte buhtadus ii leat ráŋggaštus ráŋggaštusa nala.
Boahtte vahkku manna čoakkámiin.
Mánu loahpas leat maid stuora latna cealkámušat addinládje, maidda oahpásnuvvamii goliha oba vahkku.
Mánnodaga Gironis lea Sámi parlamentáralaš ráđi stivrra čoakkán ja disdaga seamma báikkis lea Ruoŧa sámedikki čuovvovaš válgaáigodaga virggálaš rahpan, masa buvttán Suoma sámedikki dearvvahusa.
Duorastaga čoahkkana Sámedikki stivrra čoakkán vuosttaš geardde luomu maŋŋel.
Bearjadaga vuolggán Čeavetjávrái, gos dollojuvvo Nuortalaččaid oruiduhttima 60-jagi ávvudeapmi.
Dán dilálašvuhtii oassálastá maiddái Dásseválddi Presideanta.
Mannan vahku dáhpáhusat
Dán vahku sámediggi lea addán kommeanttas čáhceláhkaásaheami ođasnuhttimis.
Sámediggi giddii cealkámušastis fuomášumi dasa, ahte láhkaevttohusas eai váldojuvvo mainnage lágiin vuhtii sapmelaččaid sajádat Suoma eamiálbmogin dehe sámi ealáhusat.
Evttoheimmet vuoigatvuohtaministeriijai sámediggelága miel ráđđádallamiid čáhceláhkaevttohusas.
Dađi bahábut šadden sirdit sámedikki dievasčoakkáma áiggi 10.3. rádjái ja dat dollojuvvo Ohcejogas.
Dievasčoakkámis gieđahallojuvvo ee. sámedikki diimmá jagi (2008) muitalus ja jos čoakkánmateriálat eai leat doaimmahuvvon dárbahassii árrat diggeáirasiidda, de livččii leamaš vejolaš ahte čoakkán ii válddále áššiid gieđahallamii.
Danin in sáhttán váldit riskka das, ahte šattaleimmet dán dihte lágidit dievasčoakkáma ođđasit oanehis áigge siste.
Stivra gieđahalai seammas maid eará áššiid.
Bearjadaga oassálastten Helssegis biodiversiteahttabargojoavkku čoakkámii.
Bargojoavkku bargun lea ee. čuovvut álbmotlaš suvdilis gárganeami prográmma olláhuvvama Suomas.
Dasa lassin oaččuimet geahčastaga man muttos lea Suoma 4. riikaraporta biodiversiteahttasoahpamuša olláhuhttimis Suomas. Raporta doaimmahuvvo soahpamuša riikkaidgaskasaš čállingoddái (CBD:ái).
Sámediggi doaimmaha raportta várás dieđuid biodiversiteahttasoahpamušas álgoálbmoga, sápmelaččaid geahččanguovllus.
Dasa lassin bargojoavku gulai guovlohálddašeami gárgehanfidnu (ALKU) váikkuhusain birashálddahussii ja de vel Suoma birasguovddáža dutkamušas.
Lapin Kansa lea váldán oaivečállosisttis garrasit beali ALKU-fidnui ja lea evttohan, ahte sámedikki doaimma ruhtadeapmi, sámi giellalága ruhtadeapmi, sámegiel sosiála- ja dearvvašvuohtabálvalusaid ja sámegiel oahpahusa ruhtadanbarggut sirdojuvvole ođđa guovlohálddašanvirgedoaimmahaga (Avi) bargun.
Veaháš ovdal aviissas buktojuvvui ovdan, ahte leanaráđđehusa sierra virgeolbmot duvdet dákkár evttohusaid.
Alku-fidnu válmmáštallamis lea boahtán ovdan, ahte Sámi letnii leat boahtime vuorddehahtti unnit mearri guovlohálddašeami eiseváldibarggut ja oassi dain bargguin dikšojuvvole Oulu guovllus.
Dát surgadis dilli lea maid hearvái, go ovttaáigásaččat guovlodássái sirdojuvvojit garra leahtuin stáhta bargguid ja nuppiin gieđain geahpiduvvo gustojeaddji guovlohálddašeapmi.
Lea hui morašlaš ášši, ahte dál unnon guovlohálddašeami geahččalit bársat Sámi leanas vugiiguin, mat heajudit sámi kulturiešstivrema ja sápmelaččaid sajádaga álgoálbmogin.
Sámi leana váldomedia ja leanaráđđehus eaba leat hutkan dáid jurdagiid, muhto dát leat leamaš ovdan ALKU-fidnu válmmaštallamis.
Sámediggi evttoha dáid sierra bargguid sirdima alccesis, sámediggái.
Lea čielggas, ahte sámi kulturiešstivrema ja sámi kultuvrra ovddidandoaimmat galget sirdojuvvot dohko, gosa dain lea buoremus áššedovdamuš, nuppiiguin sániiguin sámediggái.
Sámi váldomedias sávvat doarjaga, daningo bargguid lasiheapmi buvttálii váillahuvvon bargosajiid Davvi-Sápmái.
Dat lea Roavenjárgga vearrát ekonomalaš dilis.
Sámedikki stivra lea dohkkehan 22-siidosaš cealkámuša Alku-fidnus evttohuvvot dievasčoakkáma mearrideapmái.
Boahtte vahku lean olgoriikka bargomátkkis.
Seminára gieđahallá dálkkádatrievdama ja suvdilis gárganeami árktalaš guovlluin ja kultuvrralaš, dieđalaš, oahpahuslaš ja sosiála hástalusaid.
Doalan semináras ovdasága dálkkádatrievdama ja riikkaidgaskasaš politihka váikkuhusain árktalaš álgoálbmogiidda.
Sápmelaččaid ovddasta semináras mu lassin ON bissovaš foruma lahttu Lars Anders Baer.
Máhccen ikte Monacos ruovttueatnamii.
Ledjen oba vahku Unesco áššedovdisemináras, man bargun lei suokkardallat dálkkádatrievdama ja suvdilis gárganeami ja dáidda gullevaš dieđalaš, sosiálalaš, kultuvrralaš ja oahpahusa hástalusaid.
Dain riikkain, gos eamiálbmogat orrot, ledje čoakkánoasseváldit Suoma ja Ruoŧa sámedikkis, Inuhkaid sirkumpolára ráđis ja Davvi-Ruošša eamiálbmogiid organisašuvnnas, RAIPON:is.
Seminára rabai Monaco prinsa Albert II, gii ságastis anii hui dehálažžan dákkár seminára lágideami.
Ságastis son maid deattuhii, ahte dálkkádatrievdan ja dan váikkuhusat leat globála buncarákkis – olbmuid doaimmaid váikkuhusat ollet juohke sadjái.
Čujuhussan seminára dehálašvuođas Monaco prinsa Albert II:ii lei dat, ahte son goasttidii Monaco seminára oassálastiid mátke- ja orrungoluid.
Čoakkáma johtuibiddji lea leamaš Unesco árktalaš ja poláraáššiid buori dáhtu sáttaolmmoš, professor Jean Malaurie.
Son lea viiddes dieđalaš barggustis áigge jođihan badjel 30 dieđalaš dutkanmátkki árktalaš guovlluin.
Lei illu ja stuora gudni buorástahttit su ja ságastit suinna, ja earenoamážit bargat suinna seamma bargojoavkkus čoakkáma áigge.
Čoakkámis maid UNESCO oaivehoavda Koichiro Matsuura buvttii iežas dearvvahusa.
Rahpanbeaivve maŋŋel čoakkán juohkásii njealji bargojovkui.
Oassálasten bargojoavkku bargui, mii gieđahalai sirkumpolára álgoálbmogiid.
Bukten iežan ságas ovdan dálkkádatrievdama váikkuhusaid árktalaš álgoálbmogiidda ja dárbui bargat álgoálbmogiid iešmearridanvuoigatvuođa olláhuvvama ovdii našuvnnalaš dásis ja riikkaidgaskasaš orgánain.
Sáhka ávžžuhusainis gávdno ollislažžan eŋgelasgillii sámedikki ruovttusiidduin sáhkavuorut-siidduin (Klemetti Näkkäläjärvi puhe 4.3.2009).
Čoakkáma váldobargun lei addit ávžžuhusaid UNESCOi ja UNESCO lahttoriikkaide.
Bargojoavkkut ja oba čoakkán ságastalle gaskavahkus duorastahkii bargojoavkkuid evttohusain.
Sáhtán leat buriin mielain ja duhtavaš čoakkánmearrádusain.
Čoakkán ee. evttohii UNESCO lahttoriikkaid ratifiseret ILO 169-soahpamuša álgoálbmogiid ja álbmotčearddaid vuoigatvuođain sihke soahpamuša immateriála kulturárbbi suodjaleamis.
Čoakkán ávžžuhii maid gárgehit universiteahttaskuvlejumi álgoálbmogiid árbevirolaš orrunguovlluide sihke luovvat álgoálbmotdutkiide dutkiskuvlenprográmmaid.
Čoakkán ávžžuhii sierra oassebeliid sihkkarastit, ahte álgoálbmogiid ovddasteaddjit váldojuvvojit dievasmearálaččat ja boađuslaččat mielde dálkkádatrievdama ráđđádallamiidda.
Dát čuokkis lea hui áigeguovdil, daningo skábma-juovlamánu Köbenhámmanis ráđđádallojuvvo ođđa ON:a dálkkádatsoahpamušas.
Dehálaš sadjái čoakkánávžžuhusain čuožžilii maid álgoálbmogiid iešmearridanvuoigatvuođa dorvvasteapmi sihke našuvnnalaš ja riikkaidgaskasaš dásis.
Persovnnalaččat munnje lei dehálaš ávžžuhus sirkumpolára álgoálbmogiid bargojoavkku vuođđudeami várás, man bargun livččii sihke dálkkádatrivdamii vuogáiduvvan ja immateriála kulturárbbi suodjaleami strategiija ráhkadeapmi.
Čoakkánávžžuhusat bohtet gávdnot sámedikki ruovttusiidduin go oaččun čoakkánmearrádusaid elektrovnnalaš hámis alccesan.
Doalvvun UNESCO čoakkáma ávžžuhusaid diehtun sámedikki orgánaide ja maiddái Suoma stáhtii ja earenoamážit bidiversiteahttabargojovkui.
Čoakkámis ságastallojuvvui olu jagi 2003 Ovttastuvvan Našuvnnaid soahpamušas immateriála kulturárbbi suodjaleamis.
Soahpamuša leaba ratifiseren árktalaš ráđi lahttoriikkain dušše guokte, Norga ja Islánda.
Suopma ii leat ratifiseren soahpamuša.
Soahpamuš gieđahallá ee. vieruid, dajaldagaid, dieđuid, máhtuid ja kultuvrra diŋggaid, maid kultuvrra oasálaččat atnet iežaset kultuvrralaš árbevierrun.
Soahpamuš suddje ee. njálmmálaš árbevieruid ja giela, dáidaga, sosiála vieruid ja rituálaid, luonddudieđu ja giehtaduodjemáhtu.
Álgoálbmogiidda soahpamuš lea dehálaš.
Boahtte vahku prográmmas lea disdaga sámedikki dievasčoakkán, gaskavahkko ráđđádallamat Ohcejoga gielddas ja bearjadaga sámediggi ráđđádallá Lappi lihtus Giema-Ovnnesjoga dulvesuodjaleamis ja eanangoddeplánas.
Lean hirpmástuvvan, ahte dálkkádatnuppástus ja ođasnuvvi energiija atnima lasihangeatnegasvuohta boastutgeavahuvvo dáinna lágiin.
Orru leame nu, ahte energiijaindustriija geahččala mokkirdit dálkkádatsoahpamuša geatnegasvuođainis.
Muhto Energiijaindustriija almmatge háliida doallat ságastallama jođus, dájuha olbmuid jáhkkit sierralágán rahpama dárbui ja válmmašta gárvves plánaid dan várás, ahte čuovvovaš ráđđehusat livčče miehtemielalaččat čáhcesuodjalanlága rahpamii.
Dáinna lágiin industriija sáhttá riepmat jođánis doaibmabijuide.
Dát lea duohta ballu, ja dákkár molssaeavttu ollašuvvan galgá caggojuvvot.
Sámediggi ii boađe agibeaivve dohkkehit Ovnnesjogalága rahpama ja boahtá vuostálastit dan buot vejolaš vugiid mielde.
Eanodaga suohkan háliidii hukset Ovnnesjoga gieračáziide čáhcefápmorusttega, guovdu Jávrrešduoddara boazosápmelaččaid guohtuneatnamiid.
Jáhku mielde dát livččii ollašuvvama mielde duššadan guovllu boazosápmelaš kultuvrra.
Eanodaga sápmelaččat lihtodadde Ovnnesjohkalihkadussii vuostálastit Ovnnesjoga buođđudeami vuoimmálaččat.
Ledjen iešnai vuostálastinlihkadusas ja Ovnnesjohka-suhkamiin.
Muittán lieggasit dan searvvušvuođa ja áŋggaštusa, mii fidnu vuostálastiid gaskavuođas ráđđii.
Fidnu vuostálastin ovttastahtii sápmelaččaid aivve sierra vugiid mielde, ja dan sáhttá atnit guovllu sápmelaččaide etnihkalaš morráneapmin.
Ovnnesjoga huksenáigumušaid vuostálastima sáhttá veardidit Norgga Álaheaju buođu vuostálasti sápmelašlihkadussii, mii doaimmai sápmelaččaid etnihkalaš morráneami symbolan.
Ovnnesjoga suodjalanláhka bođii vuoibmái jagi 1984, ja ieš govahallen ahte guovlu lea ná dorvvastuvvon lágain agibeaivái, inge jáhkkán joga suodjaleami leat sorjavaš politihkalaš diliin.
Dál sámi searvvuš gáibida mu mielas seammalágán searvvušvuođa ja ja oktasaš ulbmiliid.
In goitge hálit, ahte searvvušvuohtamet šattalii olgguldas bákku dihte, muhto ollásii eaktodáhtus.
Jos háliidehpet oažžut iežaideattet rávdnjebostii ilmmuhusa ođđa blogimerkemis dehe kommeanttain, de ilmmuhehket das munnje rávdnjeboasttain čujuhussii
Beassážiid maŋŋel
Mannan vahku dakka beassážiid maŋŋel lei Sámedikki stivrra čoakkán.
Stivra gieđahalai čoakkámis Sámedikki rehketdoallodárkkisteaddjeguovtto dárkkistanfuomášumiid ja cealkámuša vuovdesertifiserenkritearain.
Sámedikki stivrra dohkkehan cealkámuš vuovdesertifiserenkritearain gávdno ollislažžan cealkámušat 2009 – gaskabláđis.
Čuovvovaš beaivve lei vuovdesertifiserenbargojoavkku maŋimus čoakkán ja vuovdesertifiserenstandárddaid dárkkistanbargu lea ná nohkan.
Dárkkistuvvon standárddat bohtet internehttii čujuhussii www.pefc.fi beavdegirjjiid dárkkisteami maŋŋel.
Lean duhtavaš, ahte standárddaid dárkkisteapmi lea dál boahtán geahčai.
Ášši válmmaštallan lea gáibidan sámedikkis olus luohttamušolbmuid ja bargiid resurssaid.
Oba Helssega guovddáš orui moivváskan presideantta guossástallamis ja dorvodási ordnedeamit ledje stuorrát.
Ruošša presideanta humai earenoamážit dorvopolitihkalaš gažaldagain.
Lean gullan presideanta Medvedeva hupmame okte dán ovdalnai, suoma-ugralaš álbmogiid máilmmikongreassas, Hanti-Mansis diimmá gease.
Presideanta sáhka deattuhii hui olu ovttasbarggu.
Dorvopolitihka lassin Medvedev humai energiija- ja gávpepolitihkas.
Olmmošvuoigatvuohtagažaldagaide son ii čujuhan dego eai leat earáge Ruošša ovddeš presideanttat dahkan.
Hupmandilálašvuođa maŋŋel oassálasten birasministeriija vuostáiváldimii, mii gullá ministeriija lágidan riikkaidgaskasaš áššedovdečoakkámii (AHTEG), mii geahčada luonddu biodiversiteahta ja dálkkádatrievdama oktavuođaid.
Dilálašvuohta lei hui liekkus ja lei somá deaivat dálkkadatrievdama dutkiid ja áššedovdiid ja ságastallat siiguin.
Bukten earenoamážit dárbbu Unna Junná prográmma sáddenáiggi lasiheapmái, dárbbu ráhkadit earenoamážit sámi nuoraide prográmma ja gárgehit Yle sámegiel prográmmafálaldaga ollislaččat.
Sávven dieđusge Yle Sámi rádio ruhtadeami lasiheami.
Ráđđádallamiin bođii ovdan, ahte Yle Sámi rádio resurssat eai boađe lassánit, muhto eai dat gal unnoge, nuppiiguin sániiguin maiddái Unna Junná seailu TV-prográmman.
Oktasašfidnuide lei maid miehtemielalaš dáhttu.
Duorastaga oassálasttán riikkabeivviid birasváljagotti ordnen gulaskuddandilálašvuhtii Anára Siiddas.
Boahtte vahku lean álgováhku Romssas árktalaš ráđi čoakkámis.
Ministtarčoakkámis molsahuvvá Árktalaš ráđi jođiheami ovddasvástádus Norggas Dánmárkui.
Čoakkámis gieđahallojuvvojit dálkkadatrievdama gažaldagat, Dánmárkku ságadoalliáigodaga prográmma ja dohkkehuvvo čoakkáma mearrádusa julggaštus.
Vuorddán ieš hui stuora beroštumiin Amerihka ovttastuvvan stáhtaid ovddeš várrepresideanta Al Gore raportta Árktalaš ráđđái mearrajieŋa suddamis.
Oassálasttán čoakkámii Suoma sáttagotti áirasin.
Čoakkámis gávdno lassidiehtu Árktalaš ráđi ruovttusiidduin čujuhusas: www.artic-council.org
Boahtte vahku duorastaga lea sámedikki stivrra čoakkán.
Ovddit bloggain lean muitalan iežan oassálastimis Unesco áššedovdiseminárii Monacos.
Ožžon iežan áššedovdiartihkkala gárvvisin beassášbasiid áigge.
Lea buorre, ahte dakkár áššedovdičoakkámat eai báze dušše ovtta čoakkámii, muhto ieš čoakkán lea álgun ovttas- ja joatkkabargui.
Beassášdearvvuođagat
Sámedikki ovddasteddjiin r áđđádallamiin ledje mu ja hálddahus-hoavdda lassin ALKU-fidnu cealkámuša válmmaštallan lávdegottiid áššegieđahallit.
Ráđđádallamiid vuođđun lei Sámedikki dievasčoakkáma dohkkehan cealkámuš ALKU-fidnus.
Dehálaččamus ulbmil lei, ahte sámi kulturiešstivrema livččii galgan sáhttit gárgehit maid ALKU-fidnus ja sirdit bargguid maiddái Sámediggái.
Ruhtaministeriija ii dađi bahábut váldán bealljái Sámedikki vuđolaččat ákkastallan evttohusa.
Nubbin ulbmilin lei dat, ahte sámedikki doaimma ruhtadeapmi, sámi giellalága 31. § ruhtadanbarggut ja sámi oahpahusa stáhtaveahkkedoaimmat eai galgga sirdojuvvot guovllu dássái.
Oktiibuot dáid bargguid sirdimis lea 0,4 olmmošbargojagi váikkuhus ja dat máksá dan, ahte bargguid sirdimiin ii sáhtále bálkáhit oba ovtta bargige lasi Sámi leana guovlohálddašan-virgedoaimmahahkii, AVI:ii.
Dát evttohusat leat leamaš mielde ALKU-fidnu álggu rájes, eaige dat leat gieđahallojuvvon eará sajes go ALKU-fidnu bargojoavkkuin.
Vuoigatvuohta-ministeriijage ii leat čatnasan dáidda sirdimiidda.
Vuoigatvuohtaministeriija ovddasteaddji buvttii ráđđádallamiin ovdan, ahte jos Sámediggi vuostálastá vuoigatvuohtaministeriija hálddašansuorggi bargguid sirdima, de dat eai sirdojuvvo.
Ráđđádallamiin ruhtaministeriija celkkii liikká doalvut ášši ALKU-bargojoavkkuid gieđahallamii.
Sámi oahpahusa stáhtaveahkkebarggut šaddet sirdojuvvot Sámi leana AVI:ii sámedikki vuostálastimis fuolakeahttá.
Ráđđádallamiid goalmmát guovddáš ulbmil lei sámegiel bálvalanovttadaga oažžun sámiid ruovttuguvlui, mii fálalii sihke guovlluhálddašan- ja ealáhusbálvalusaid.
Ruhtaministeriija ovddasteaddji oaivvildii, ahte láhkaevttohus lea rievdaduvvon cealkingulaskuddama maŋŋel nu ahte sáhttet vuođđuduvvot veahádatgielaid ovttadagat.
Geavadis lága dálá hábmen ii easttále sámegiel bálvalanovttadaga vuođđudeami.
Sámedikki oainnu mielde láhka galggalii leat eambbo geatnegahtti - ja sámegiella álgoálbmotgiellan, mas lea iežas láhka, galggalii namuhuvvot sierra.
Veahádatgiellasajádat lea čádjidahtti.
ALKU-ráđđádallamat bukte beahttašumi, daningo ALKU-fidnus ii leat oba viggamušge sámi kulturiešstivrema dorvvasteapmái Vanhasa ráđđehusprográmma mielde iige sámi kulturiešstivren gárgehuvvo vaikko dát ulbmil lea leamaš ráđđehusa evttohussan juo dalle go sápmelaččat vuosttaš geardde váldojuvvo Suoma vuođđoláhkii 1990-logu mielde.
Lea maid morašlaš, ahte šaddat duostut sámi kulturiešstivrema geahnohuhttimiid iežamet cealkámušain ja ráđđádallamiin, daningo ministeriijain ii leat dárbahassii diehtu sápmelaččaid álgoálbmotsajádagas iige diehtu sámi kulturiešstivrema luonddus iige miella gudnejahttit sámiid álgoálbmosajádaga láhkaođastusain.
Gielddaid stáhtaossodatvuogádaga ođasnuhttimis diehtu lea boahtán eanas aviissaid bakte ja diehtu lea molsašuddan hui olu.
Ođastus vuođđuduvvá ráđđehusprográmmii ja dat lea válmmastallojuvvon ruhtaministeriijas.
Sámediggi lea viggan beassat mielde stáhtaossodatvuogádaga ođasnuhttinráđđádallamiidda ja leat dahkan áššis álgagiid ja evttohusaid.
ALKU-fidnu maid guoskkaha stáhtaossodatvuogádaga.
Ođastusas leat ožžon geavadis dušše aviisadieđuid ja álgogiđa oba ođastus lei bissehuvvon ekonomalaš heajos áiggi geažil.
ALKU-fidnu raporttain leat beassan lohkat, ahte stáhtaossodatvuogádaga ođastusas evttohuvvo sámegiel sosiála- ja dearvvašvuohtabálvalusaide dárkkuhuvvon mearreruđa sirdin njuolga gielddaide.
Stáhtaministeriija válmmaštallá ruhtadeami sirdima suohkaniidda dán vuođu nalde.
Dađi bahábut dát evttohus maid váfistuvvui ráđđádallamiin.
Sámediggi vuostálastá evttohusa, leimmet ráhkkanan dán evttohussii ja dievasčoakkán celkkii 10.3., ahte sámegiel sosiála- ja dearvvašvuohtabálvalusaid stáhtaveahki čuoziheapmi galgá seailluhuvvot sámedikkis, ruhtadeapmi galgá addojuvvot ásahusa vuođul ja doarjjadássi galgá loktejuvvot mearkkašahtti ládje.
Buvttiimet oainnumet maid ovdan ALKU-ráđđádallamiin.
Sámedikki kritihkalaš jurddaheami geažil soaitá ruhtaministeriija stáhtačálli Reina bovden Sámedikki gullat, ahte ALKU-fidnus eai leat váikkuhusat sápmelaččaid sajádahkii dego maid gielddaid stáhtaossodatvuogádaga ođastemiinge.
Sámedikki vuolggačuokkis ráđđádallamiidda lea sámedikki dievasčoakkáma dohkkehan cealkámuš ALKU-fidnus.
Cealkámuša evttohusaid viggat ovddidit buot vejolaš vugiiguin.
Ráđđádallamat dollojuvvojit cuoŋománu loahpageahčen.
Dán vahku sámediggi deaivvai vuoigatvuohtaministtar Tuija Braxa.
Muitaleimmet sutnje ALKU-fidnus ja sámedikki evttohusain.
Vuoigatvuohtaministeriija lohpidii ovddidišgoahtit sámegiel bálvalanovttadatášši.
Nubbi ášši ságastallanáššin lei sámedikki bušeahtta.
Dán rádjái sámediggi lea dahkan čálalaš evttohusaid doaibmadoarjagisttis iige bušeahtas leat ráđđádallojuvvon ministeriija ja sámedikki gaskka.
Evttoheimmet dákkár ráđđádallamiid lágideami ja mu illun vuoigatvuohtaministtar lohpidii ordnet ráđđádallamiid.
Ledjen duođaid iluin hirpmahuvvan go muhtin beaivve geahčen ministara deaivvadeami maŋŋel sámediggi oaččui bovdehusa jagi 2010 bušeahttaráđđádallamiidda.
Doaivvu mielde vuoigatvuohtaministeriija ovdamearka viidu maid sosiála- ja dearvvašvuohtaministeriijai ja oahpahusministeriijai vai dáid ministeriijaid bakte kanaliserenvuloš ruhtademiin sáhttá maid ráđđádallat.
Ságastalaimet ministtar Braxiin maid eará áigeguovdilis áššiin, mat gusket sápmelaččaide ja maiddái sámi ealáhusaid ovddideamis.
Dakkaviđe beassážiid maŋŋel áigedávvalis lea sámedikki stivrra čoakkán ja vuovdesertifiserenbargojoavkku čoakkán Helssegis.
Mánnodaga ledjen birasguovddáža ja – ministeriija lágidan dilálašvuođas, mas gieđahallojuvvui Bállása boahtteáigi.
Dollen dilálašvuođas oanehis sága, mas bukten ovdan Bállása gárganeami lassin maiddái eará áigeguovdilis áššiid, mat gusket sápmelaččaid.
Bállásii áigojuvvo maŋimus dieđuid mielde huksejuvvot lasi mátkkoštankapasiteahtta sierralágain ja fidnu lea jáhku mielde miehtebiekkas maid birasministeriijas.
Bukten sáhkavuorustan ovdan, ahte Bállása huksen sierralágain dagaha deaddaga maid Eanodaga guvlui.
Suohkana ja turismafitnodagaid ulbmilin lea leamaš, ahte Bassičerrui sáhtálii hukset turismadoaimmaid várás visttiid ja ee. čierastallanhissa.
Dát gáržžidivččii guovllu sámi kultuvrra doaibmaneavttuid.
Bállása huksen molle álbmotpárkavuogádaga ja bidjá eahpádusa dan hárrái, ahte jos Bállása várás sáhttá vuođđudit iežas sierralága, nu mannebe ii earánai álbmotpárkkaide.
Anán álbmotpárkavuogádaga eavttohis doaibmin ja dehálaš suopmelaš vuogádahkan, mii dáhkida álbmotduovdagiiddámet sirdáseami maiddái boahtte buolvvaide.
Dán midjiide dehálaš álbmotlaš árbámet ii oaččo mollet mainnage sierralágain.
Dat lea válmmaštallojuvvome Lappi lihtus. Ballun lea, ahte Duottar-Sámi guovllugárganeapmi bargojuvvo dušše turismma bakte, dego Bállása ja Bassičearu dilli čájeha.
In vuostálastte turismmadoaimma, muhto turismahuksen galgá dáhpáhuvvat dálá turismaguovddážiid olis ja nu ahte dan bastá hálddašit. Huksemis ferte váldit vuhtii riikkaviidosaš guovlluidgeavahanulbmiliid ja deahtta guovllugárganeami.
Duottar-Sámis mávssolaččamus ealáhus lea boazodoallu.
In vuostálastte ruvkedoaimma, muhto dáláš ruvkeláhka ja vuoluštemiid dohkkehanprosessa ii deavdde riikkaidgaskasaš soahpamušaid ja Suoma vuođđolága gáibidan dási.
Juo ohcanbargu váttásnuhttá sámi boazodoalu doaibmaneavttuid, daningo ohcandoaibma lea viiddis ja mekánalaš.
Sápmelaš boazodoalu fuollan leat guohtoneatnamat, mat gáržot geažos áigge. Dan ollái gullet buot ođđa ja viidát váikkuheaddji fidnut, mat dahkkojit almmá plánema haga sámedikkiin ja ealáhusbargiiguin.
Mu doallan sáhka dilálašvuođas gávdno ollislažžan Sámedikki siidduin
Disdaga Heahtás lei sámedikki lágidan seminára Eanodaga suohkana sámegielalaš sosiála- ja deavvašvuohtabálvalusain.
Bukten sáhkavuorustan ovdan sámi giellaláhkačielggadeami bohtosiid, mat guske Eanodaga suohkana.
Celken, ahte Eanodaga suohkana sosiála- ja dearvvašvuohtabálvalusain lea olu buoridan- ja gárgehanvárri.
Sámediggi viggá sámiid beroštumiid bearráigeahččamis dorvvastit dan, ahte sámegielalaš sosiála- ja dearvvašvuohtabálvalusaide ožžojuvvo lasi ruhtadeapmi.
Ruhtadeapmi sáhtálii juolluduvvot buot láhkaásahan almmolaš bálvalusaid buvttadeaddji organisašuvnnaide.
Mu sáhka gávdno ollislažžan sámedikki ruovttusiidduin ságat-ossodagas.
Duorastaga Sámedikkis lei gudni oažžut guossin kulturministeriija politihkalaš stáhtačálli Stefan Johansson Anárii.
Dilálašvuođas doallan sáhkavuorustan bukten ovdan oppalaččat sámedikki bargui gullevaš áššiid ja áigeguovdilis gárgehandárbbuid earenoamážit kulturáššiid buohta.
Hui stuora dárbu livččii ruhtadoarjagii, mii juolluduvvolii sámedikki bakte earenoamážit mánáid ja nuoraid sámi kultuvrra doaimmaide ja fidnuide.
Nubbi stuora dárbu lea mánáid ja nuoraid oassálastima gárgeheapmi sámedikkis ja dása dárbbahuvvolii jođánit ođđa resurssaid.
Dasa lassin bivden stáhtačálli ovddidit sámiid ruovttuguovllu olggobealde orru sápmelaččaid sajádaga ja giddet fuomášumi sámi dáiddariid dillái.
Seamma beaivve deaivvadin maid meahcceráđđehusa ovddasteddjiid eahpevirggálaš deaivvadeamis, mas lei mielde ee. luonddubálvalanhoavda Rauno Väisänen.
Dilálašvuođas son dagai gokčevaš geahčastaga ossodagas bargui.
Jur ovdal min deaivvadeami sámimuseavuođđudus ja meahcceráđđehus leigga vuolláičállán soahpamuša ovttasbarggu buorideamis.
Gullen maid miehtemielalaš ođđasa das, ahte meahcceráđđehus lea buorideame sámegielalaš diehtojuohkindoaimma lagaš boahtteáigge.
Bearjadaga lei sámedikki stivrra čoakkán, mii joatkahuvvá mánnodaga.
Disdaga deaivvadan hálddahus- ja suohkanministtar Mari Kiviniemi, geainna ságastalan guovlluhálddahusa ođašnuhttin- ja gárgehanfidnus.
Gaskavahkko mus lea illu oassálastit dásseválddi presideantta Tarja Halosa lágidan máŋggakultuvrralaš- ja máŋggaárvošašvuođa Suomas gieđahalli presideantaforumii, gos doalan oanehis vuođđosága.
Presideantaforuma sáhttá oaidnit interneahtas njuolggosáttan Yleisradio ruovttusiidduin (
) ja báddejuvvon čoahkkáigeassun YLE TV 1:žis 22.5. d. 14-15.
Jođánis beaivádeapmi davviriikkalaš sámi soahpamuš-bargui
Odne almmustahttojuvvui vuoigatvuohtaministeriija ásahan bargojoavkku smiehttamuš davviriikkalaš sámi soahpamuša gaskavuođas riikkasis lágaide ja riikkaidgaskasaš soahpamušaide.
Smiehttamuš gávdno vuoigatvuohtaministeriija ruovttusiidduin čujuhusas: http://www.om.fi/Etusivu/1247667830882 Sámedikki ovddasteaddji bargojoavkkus lei I várreságadoalli Irja Seurujärvi-Kari.
Dađi bahábut min ovddasteaddji áŋgiris bargu davviriikkalaš sámi soahpamuša ovddideami várás ja sámiid vuoigatvuođaid áššálaš vuhtii váldima várás ii ožžon dárbahassii olu doarjaga bargojoavkkus ja son šattai guođđit smiehttamuššii viiddes loahppacealkámuša.
Bargojoavkku smiehttamuš ilmmuhuvvui hui negatiivvalaččat sámiid vuoigatvuođaid dáfus.
Oidnen muhtin bajilčállosiid, main daddjojuvvui ahte bargojoavkku oainnu mielde davviriikkalaš sámi soahpamušhámus lea Suoma vuođđolága vuostá.
Sámedikki sávaldahkan lea, ahte jagi 2005 hámus davviriikkalaš sámisoahpamuššan dohkkehuvvolii measta dakkáražžan muhto goitge nu ahte sámiid rievttit eai heajuduvvo.
Smiehttamušas davviriikkalaš sámi soahpamuš ii gieđahallon beare čiekŋalit, oažžu dadjat buorebutge geahppasit. Das logahallojuvvoje dán áššái gullevaš Suoma láhkabáikkit ja gávnnahuvvui buot báikkiin mat lasihivčče sámiid vuoigatvuođaid, ahte ” ášši lea čuolbmái vuođđolága dáfus ”, ” artihkal lasihivččii Suoma riikkaidgaskasaš geatnegasvuođaid ”. Dát dajaldagat eai ákkastallojuvvo dađi dárkileappot juridihka dáfus.
In dieđe mii lassiárvvuid dakkár bargojoavkobarggus lea, go ášši duššebeare daddjojuvvo ákkastalakeahttá.
Smiehttamušas ii eakti vuogi mielde árvvoštallojuvvo soahpamušhápmosa gaskavuohta riikkasis lágaide iige guorahallojuvvo makkár láhkanuppástusaid soahpaamuša ratifiseren buvttálii.
Smiehttamušas boahtá ovdan, ahte Suopma hálidivččii ráđđádallat davviriikkalaš sámi soahpamuša ođđasit nu, ahte sámiid sajádat heajuduvvolii iige sámiid sajádat buoriduvvole rievttes ládje.
Bargojoavkosmiehttamuš ii doarjjo davviriikkalaš sámi soahpamuša ratifiserema.
Soahpaamuša ratifiseren orru leame aŋkke Suoma buohta ain hui guhkkin, jos stáhtaráđis leat dáhttu ášši ovddideapmái davviriikkalaš sámi soahpaamušhápmosa mielde.
Go Ilo 169-soahpaamuša ratifiserenge lea ain bahuid gaskan, de oažžu jearrat makkár vejolašvuođat davviriikkalaš sami soahpamuša ratifiseremii rievtti mielde oba leatge ?
Dán bargojoavkku maŋŋel vuoigatvuohtaministeriija sihkkarit vuođđuda nuppi bargojoavkku suokkardit dan, maid dán bargojoavkku smiehttamušastis ovdan váldán áššit rievtti mielde dárkkuhit.
Suomashan leat árbevirolaččat ceggen bargojoavkkuid, dahkan čilgehusaid ja dutkamušaidnai, maid leat ákkastallan sámiid riektesajádaga buorideami ulbmiliin.
Duohtaáššis dát fidnut lea njoazidan sámiid vuoigatvuođaid olláhuvvama.
Suomas lea dákkár doaimmas dehege ahte dat ii leat ratifiseren ILO 169-soahpamuša, hui guhkes ja ánssolaš ájihanhistorjá gitta 1990-logu rájes.
Doaivvu mielde dákkár seammalágán čielggademiid ráidu ii dáhpáhuva davviriikkalaš sámi soahpamuša olis.
Bargojoavkosmiehttamuš lea iešalddes dehálaš, daningo dat sáhttá váikkuhit Suoma oidnui vejolaš davviriikkalaš sámi soahpamuša ratifiserenráđđádallamiin.
Dan dihte lean gáibidan, ahte sámediggi čoakkán galgá beassat addit áššis cealkámuša.
Sámedikki áššegieđahallit leat hohpolaš áigedávvalis fuolakeahttá álgán válmmaštallat sámedikki cealkámuša iežaset doaimasuorggis stivrra telefunčoakkámii 4.12., man gieđahallama maŋŋel cealkámušárvalus doaimmahuvvo dievasčoakkáma gieđahallamii 16.12.
Boazodoalu ja luondduealáhusaid ruhtadanlága ođasnuhttimis
Eanan- ja meahccedoalloministeriija lea ceggen giđđat bargojoavkku suokkardit boazodoalu ja luondduealáhusaid ruhtadanlága dehege POLURA-lága ollislaš ođasnuhttima.
Dálá boazodoalu doarjjavuogádat boazodoallái čoaggana eanas 26 euro ealliguovdasaš doarjagis, 20 % investerendoarjagis meahccefievrruid ođasnuhttimii viđa jagi gaskkaid ja sierralágán loanain.
Sámedikki ovddasteaddjin POLURA-bargojoavkkus lea sámedikki stivrra lahttu Asko Länsman, gii iešnai lea badjeolmmái.
Bargojoavku lea luobahan gaskaraporttas geasset ja bargojoavku galgá ráhkadit evttohusas dán jági loahpa rádjái.
Mu ulbmilin lea leamaš, ahte maiddái Lappi-bargojoavku livččii loahpparaporttastis addán doarjaga ja evttohusaid boazodoalu ovddideami várás, muhto in ožžon dárbahassii olu doarjaga evttohusaidasan.
Sámedikki ulbmilin POLURA-barggus lea oažžut sámi boazodollui iežas doarjjavuogádaga ja oažžut boazodoalu doarjjadási badjánit.
Dasa lassin guovddášulbmil lea oažžut boazodoalu investerendoarjaga eavttuid buorránit nu ahte doarjjadássi bajiduvvo 20 %:s 40 %:ii ja ahte meahccefievrruid, mohtorgielkká ja geassevuojániid lonuheapmái mieđihuvvo doarjja guovtti jagi gaskkaid.
Dáláš investerendoarjja mieđihuvvo viđa jagi gaskkaid.
Mohtorgielkkát, mohtorsykkelat ja njealjejuvllat mönkijät eai gierdda boazosápmelaččaid beaivválaš boazobarggus vihtta jagi, muhto dat fertejit lonuhuvvot moatti jagi gaskkaid.
Nubbi guovddáš ulbmil lea oažžut boazodoalu ealliguovdasaš doarjaga loktanit juo boahtte boazodoallojahkái Eurohpa Uniovnna mieđihan badjerádjái dehege 36 euroi bohccos.
Dáláš ealliguovdasaš doarjja, 26 euro, lea aivve liiggás unni, iige 36 euro leat datge go indeaksabajideapmi veardidettiin ovdamearkkadihte oapmedoalu doarjjadássái.
Jos doarjjadássi ii buoriduvvo, boazodoalloguovllu boazodolliide livččii eambbo gánnáhahtti guođohišgoahtit omd. sávzzaid, main oažžu ealli nala máŋgga čuođi euro stuoru doarjaga.
Oapmedoalus lea anus ealliguovdasaš ja njuovvandoarjaga oktiibidju.
Maiddái boazodoalu doarjjaortnega gánnáhivččii gárganahttit ealliguovdasaš ja njuovvandoarjaga oktiibidjun.
Sámedikki barggu doarjjan POLURA-bargojoavkkus leat jearran sámiid ruovttuguovllu bálgesiin čálalaš oainnuid ja evttohusaid mot POLURA-láhka galgá ođastuvvot.
Dán dihte mii doalaimet sámedikki ja sámiid ruovttuguovllu bálgesiid oktasaščoakkáma mannan mánnodaga Anáris.
Čoakkámis gieđahalaimet vuohččan sámedikki evttohusa sámi boazodoalu iežas doarjjavuogádagas dehege ng. ealloboazodoalu guođohandoarjagis, mas dorjojuvvolii ealloboazodoallu ja dan seailun ja gárganeapmi.
Guođoheapmi lea goit vealtameahttun bohccuid buresbirgejumi dáfus.
Čoakkán lei ovttaoaivilis das, ahte POLURA-doarjaga ollislaš dási galgá loktet, POLURA-doarjaga ráhkadusa galgá rievdadit ja ahte sámiid ruovttuguovllu bálgesiidda galgá gáibidit guođohandoarjaga POLURA-ođasnuhttima olis.
EU:a parlameanta lea bealistis atnán vejolažžan gárganahttit sámi boazodoalu sápmelaččaid iežaset kultuvrra vuođul nu ahte uniovdna dan doarju.
Lulit boazodoalloguovllus eanas boazodolliid boađuin bohtet gieddedoarjagiin ja maiddái vuovdedoalus.
Sápmelaš boazodoallu lea earenoamážit kultuvrralaš ealáhus ja dat bajásdoallá sámegiela ja sámi kultuvrra ja dasa lassin dahká obanassiige vejolažžan orruma sámiid ruovttuguovllus.
Sápmelaš boazodoallu dáhkida buoremusat elliid buresbirgejumi, daningo guođohanvuogádat dahká buoremusat vejolažžan dan, ahte boazu eallun sáhttá eallit biologalaš ohkoladdanvieruidis mielde.
Gárdebiebmanbohccuid biergu leat liikká dearvvašlaš go daid bohccuid, mat guođohuvvojit, daningo bierggu vuodjadoallu rievdá biepmu mielde.
Eanandoalus lea iešalddes juo anus elliid buresbirgendoarjja, man sáhttá heivehit guođohandoarjaga ákkain ja mearrahuvvamis.
Eanandoalu bealde oapmedállu sáhttá oažžut bajimus mearis mielde 3000 euro buresbirgendoarjaga jahkái ja dat boahtá buot eará doarjagiid nala.
Guođohandoarjja galgá vuođđuduvvat lunddolaččat boazobargomállii, mas ealut guođohuvvojit miehtá jagi.
Doarjaga oažžuma eavttut ja eanemusmearit galget dieđusge dárkket meroštallojuvvot.
Doarjja ii oaččo lasihit byrokratiija, muhto doarjaga ohcama ja doarjaga bearráigeahčču galgá vuođđuduvvat dáláš ruhtadoallovuogádahkii ja vuodjinbeaivegirjjiid atnui.
Doarjja galggalii juolluduvvot máŋgga háve jagis ja maiddái ovddalgihtii, dego eanandoalu doarjjavuogádagas lea juo vejolaš.
Doarjja dagalii maid vejolažžan sápmelaš boazodoallomálle ja dan árbevieruid seailuma boahtteáiggenai.
Guođohandoarjja easttálii beaktilit suopmelaš gárdeboazodoallomálle lávdama sámi boazodollui, vaikko doarjjavuogádat ja biergobuvttadeami beaktilvuohta dáláš boazodoalu dinesdásiin sáhttánai geasuhit boazosápmelaččaid gárdebiebmanmállet boazodoalu ollái, mas lea anus ee. eanandoalu giedde- ja eará doarjagat.
Eanodaga suohkan lea mearridan oassálastit sámi mánáidkulturguovddáža suohkanguovdasaš goluide.
Dát lea hui buorre ođas.
Nubbin somáš áššin lea oahpahusministeriija mearrádus mieđihit sámediggái 100 000 euro jahkái 2009 sámi giella- ja kulturbeassedoaimma várás.
Stáhtavehkiin ruhtaduvvo Anára girkogili anáraš- ja nuortalašgiel giellabeassedoaibma oktiibuot 81 200 euroin ja Vuohču davvisámegiel giellabeassedoaibma oktiibuot 18 800 euroin.
Skábmamánu beallemuttos sámiid ovttasbargoorgána, Sámi parlamentáralaš ráđđi lei ON:a bissovaš foruma guossin Kárášjogas Norggas.
Doaimmahin bissovaš forumii raportta sámi olmmošvuoigatvuohtadilis Suomas.
Raporta gávdno sámedikki ruovttusiidduin eŋgelasgillii cealkámušat 2009-oasis.
Seamma vahku ráđđádalaimet maid Ávžžášjávrri bálgá huksemis Roavenjárggas.
Mannan vahku áigge oba vahkku manai sierralágán čoakkámiid válmmaštallamis.
Bearjadaga oassálasten biodiversiteahttajoavkku čoakkámii Helssegis.
Bargojoavku lea guhkit nama mielde Suoma luonddu máŋggalágánvuođa suddjema ja suvdilis anu našuvnnalaš strategiija ja doaibmaprográmma 2006-2017 olláhuhttima ja čuovvuma ovddideaddji bargojoavku.
Bargojoavku lea duođaid miellagiddevaš ja oassálasttán dan bargui álohii go fal sáhtán.
Bearjadaga gieđahalaimet biodiversiteahttasoahpamuša riikaraportta, mii sáddejuvvo soahpamuša čállingoddái.
Riikaraporttas gieđahallojuvvojit áššit, mat gieđahallet sápmelaččaid ja biddjojuvvojit maid ulbmilat biodiversiteahta lagašjagiid suodjaleapmái.
Bukten iežan mearkkašumiid juo ovddalgihtii čálalaččat.
Gieđahalaimet maid biodiversiteahttasoahpamuša kommunikašuvnna strategiija ja sávven, ahte diehtu biodiversiteahtas livččii maid sámegillii.
Doaivvu mielde ekosystemalaš lahkonanvuohki álgojuvvo guoskaduvvot viidát maid sámiid ruovttuguovllu eiseválddiid olis eanangeavaheamis ja lávvemis.
Lávvordaga mus illu ja gudni searvat Mearkajagi 1809 váldodáhpáhussii Porvoos.
Bovdejun gussiide nektojuvvui Porvoo fiinna girkus čájálmas Lávlu Suoma várás ja dan maŋŋel oassálasten Porvoo gávpoga vuostáiváldimii.
Bukten dilálašvuhtii sámedikki dearvvahusa, mii gávdno moatti beaivvi siste sámedikki ruovttusiidduin ságat-oasis davvisámegillii.
Eahkesbeaivve sámedikki stivra doalai telefunčoakkáma, mas áidna áššin lei cealkámuša addin PEFS-vuovdesertifiserenkritearas.
Stivra mearridii máhcahit ášši ealáhus- ja vuoigatvuohtalávdegotti gieđahallamii ja gieđahallá ášši čuovvovaš čoakkámisttis 14.4.
Odne oassálastten suvdilis gárganeami doaibmagotti čoakkámii.
Čoakkámis gieđahallui Nuortameara dilli ja čoakkámis deattuhuvvui earenoamážit Nuortameara suodjaleami gárgeheapmi.
Riikkabeivviide addojuvvo geasi rádjái Nuortamearra-čielggadeapmi.
Eahkesbeaivve oassálasten bargo- ja ealáhusministeriijas sámediggelága miel ráđđádallamiidda ruvkelágas ja málbmavárrehusohcamiin.
Gieđahalaimet čoakkámis ruvkelágas addojun cealkámušaid ja sámedikki cealkámuša ja mot dat váldojuvvo vuhtii ruvkelágas.
Sámediggi deattuhii, ahte ruvkeláhkabargojoavkku (KAILA) evttohussii eai oaččo boahtit sámiid riektesajádaga dáfus geahnohuhttimat.
Sámedikki cealkámus ruvkelágas gávdno cealkámušat 2008-oasis.
Ruvkeláhka boahtá jáhku mielde ráđđehusa evttohussan áramusat boahtte čavčča ja dat gieđahallojuvvo dan maŋŋel viđa váljagottis.
Riikabeaivegieđahallan bistá sulaid jagi ja sáhtáš dohkkehuvvot jagi 2010 ja bođeš vuoibmái jagi 2011.
Bearjadaga lea hui dehálaš čoakkán, masa oassálastet viidát sámedikki áššemeannudeaddjit.
Ráđđádallat guolohálddahusa ođasnuhttinfidnus (ALKU) ruhtaministeriijas.
Mannan vahku disdaga Roavenjárggas dollojuvvui sámi parlamentarihkkáriid konfereansa, mii dollojuvvo juohke njealját jagi.
Konfereanssa virggálaš ovddasteaddjin ledje Norgga, Ruoŧa ja Suoma sámedikkiid ovddasteaddjit sihke Ruošša beale sámi servviid ovddasteaddjit.
Konfereansa gulai davviriikkaid mánáidáittardeddjiid čilgehusa sámi mánáid ja nuoraid dilis ja čilgehusa signála lei, ahte sámi mánáid ja nuoraid oassálastima galgá buoridit.
Konfereanssas doalai sámedikki I várreságadoalli Irja Seurujärvi-Kari ovdasága sámi giellaovttasbarggu ja dan hálddahusa gárgeheamis.
Dollen konfereanssa loahpahansága, mii gávdno seamma čujuhusas.
Čoakkáma julggaštus ávžžuhii stáhtaid doapmat olláhuhttit davviriikkalaš sámi soahpamuša ja ávžžuhii stáhtaid ovttaáigásaččat olláhuhttit našuvnnalaš čovdosiid dehege ILO 169-soahpamuša čoavdima.
Julggaštusas maid deattuhuvvui ahte davviriikkalaš sámi guovllus galgá leat sápmelaš allaoahppanbiras.
Julggaštus gávdno sámedikki ruovttusiidduin áigeguovdil-oasis.
Ságastalaimet suinna sámiid vuoigatvuođaid olláhuvvamis, davviriikkalaš sámi soahpamuša ja ILO 169-soahpamuša ratifiserema ovdáneamis.
Parlamentáralaš ráđđái gullet čieža ovddasteaddji Norgga, Suoma ja Ruoŧa sámedikkis ja guokte dárkojeaddji Ruošša sámi servviin.
Čoakkámis gieđahalaimet ee. sámi giellaovttasbarggu, sámi nuoraid oassálastima gárgeheami sihke Norgga, Suoma ja Ruoŧa mánáidáittardeddjiid raportta, mii guoskkai sámi mánáid ja nuoraid dili.
Čoakkámis sirdásii sámi parlamentáralaš ráđi ságadoalli doaibma Norggas Ruŧŧii.
Sámedikki evttohus vuođđuduvvá hui guhkás dan áššis 26.5.08 addin cealkámuššii, mii gávdno sámedikki ruovttusiidduin cealkámušat2008-gaskabláđi vuolde.
Duorastateahkesbeaivve ja bearjadaga mannen čađa sosiála- ja dearvvašvuohtaministeriija evttohusa ođđa dearvvašvuohtaláhkan ja sámedikki cealkámušhápmosa láhkaevttohusas.
Sámedikkis ii leat jerrojuvvon cealkámuš láhkaevttohusas eaige áššis leat olláhuhttojuvvon ráđđádallamat sámediggelága mielde.
Ášši guoská hui čielgasit sápmelaččaid ja sápmelaččaid vuoigatvuođa sámegielalaš ja sámi kultuvrra miel ` dearvvašvuohtabálvalusaide ja dán dihte dieđusge cealkit áššis.
Sámedikki cealkámuš gávdno ollislažžan sámedikki ruovttusiidduin cealkámusat 2008 gaskabláđi olis.
Dán vahku disdaga ledjen sámedikki ovddasteaddjin oahpahusministeriija ásahan bargojoavkku gulaskuddandilálašvuođas, mas lei sáhka válmmaštallanvuloš sámi oahpahusguovddáža láhkaođastusas.
Láhkaođadanbargu lea vel gaskan ja dán muttos sámediggi buvttii evttohusaid mot láhka ja oahpahusguovddáža hálddašeapmi galgá gárgehuvvot.
Gullama maŋŋel go oažžut bargojoavkku evttohusa gieđahallamii doalvut ášši joatkkabargama várás áššedovdilávdegotti, skuvlen- ja oahppamateriálalávdegotti, ja dan maŋŋel stivrra gieđahallamii.
Muđuid dán vahku prográmmas lea leamaš cealkámuševttohusaide oahpásnuvvan ja čuovvovaš vahku čoakkámiid válmmaštallan.
Boahtte vahku mielde lea mánnodaga vuovdesertifikašuvnna vuollebargojoavkku čoakkán Roavenjárggas ja loahppavahku manná čoakkámiin Helssegis.
Gaskavahkko lea sámi áššiid ovddasvástádussuorggi davviriikkalaš ministariid ja sámedikki ságadolliid oktasaščoakkán.
Seminára gieđahallá earenoamážit sámiid ruovttuguovllu olggobeale orru sápmelaččaid dili ja dan olis suokkardallojuvvo mot dorvvastuvvo sámegiela ja sámi giela sirdin ođđa buolvvaide.
Seminára lea rabas buohkaide ja sávannai buresboahtima dohko.
Bearjadaga oassálasttán PEFC-vuovdesrtikašuvnna stuoračoakkámii.
Áhčibeaivve Vuottesjávrres
Dán vahku disdaga ja gaskavahkko lei dán jagi vuosttaš Sámi parlamentáralaš ráđi (SPR) stivrra čoakkán.
Skábmamánu rájes ja guokte jagi dás ovddos parlamentáralaš ráđi ságadoalli- ja čállingoddebarggu doaimmaha Ruoŧa sámediggi.
Čoakkán gieđahalai earenoamážit SPR:a doaibmaplána.
Ovttasbarggu deaddočuokkisin šaddet leat giellaovttasbarggu gárgeheapmi, sámegiela ja sámi kultuvrra oahpahusa ovddideapmi, nuoraidáššiid ovddideapmi ja davviriikkalaš sámi soahpamuša ratifiseren sihke riikkaidgaskasaš ovttasbarggu ovddideapmi.
SPR:s ulbmilin lea gárgehit giellaovttasbarggu InterregSápmi ruhtadan oktasašprošeavtta bakte, man plánema ovddasvástádus lea Suoma sámedikkis.
SPR:a stivra ságastalai čoakkámisttis Barentsa Euro-árktalaš guovloráđi ovttasbarggus ja mot álgoálbmogiid áššit sáhttet ovddiduvvot guovloovttasbarggus.
SPR:a guossin lei Barentsa Euro-árktalaš guovloráđi ságadoalli Pauli Saapunki ja guovloráđi álgoálbmogiid ovddasteaddji Tuomas Aslak Juuso.
Ságastalaimet earenoamážit sámi ealáhusáššiid ovddideamis Barentsguovllu ovttasbarggus.
Čoakkán gávnnahii dárbbu universiteahttafidnu ovddideapmái davviriikkalaš oktasaš vuođu nalde ja mearridii ohcat ruđa ovdačielggadeapmái, mainna čilgejuvvolii ee. uiversiteahttafidnu doaibmamálle, oahpposuorggit, ruhtadanvejolašvuođat ja hálddašeapmi.
Sámediggi lea dán vahku dahkan ovttas sámi musea Siiddain álgaga stáhtaekonomiija ealáskahttinprográmmii.
Álgagis ovddiduvvo, ahte Siidda viiddideapmi váldojuvvo ealáskahttinprográmma oassin ja ahte sámi arkiiva-fidnu olláhuhttojuvvolii jođáneamos lági mielde.
Sámi musea Siidda dáláš doaibmasajit leat báhcán gáržin bargiid meari lassáneami mielde ja stuora dárbbut leat maid ođđa čájáhussajiide.
Sámediggi lea evttohan Siidii eiseváldidoaimmaid ja sámi álbmotmusea sajádaga, mii maid gáibida sakka eanet doaibmasajiid.
Sámiid ruovttuguvlui lea plánejuvvon sámi arkiiva, masa čoggojuvvolii sámiid gieđahalli arkiivamateriála.
Sámediggi sávvá arkiivva-fidnu jođánis olláhuhttima.
Boahtte vahku disdaga lea sámedikki, meahcceráđđehusa ja nuortalašráđi oktasaščoakkán vuovdesertifiserenkritearas, mii guoská sámi kultuvrra ja ealáhusaid.
Gaskavahkko oassálasttán stáhtabeivviid rahpamii.
Duorastaga prográmmas lea álbmotlaš Miella-beaivi Roavenjárggas, masa buvttán sámedikki dearvvuođagaid.
Duorastateahketbeaivve leat sámedikki ráđđádallamat meahcceráđđehusain.
Bearjadaga leanai sámiid álbmotbeaivi, goas leat máŋggat ávvodoalut sierra guovlluin.
Ieš oassálasttán álbmotbeaivve iđđesbeaivve ávvudeapmái Anáris ja eahkesbeaivve lean Gáregasnjárggas.
Ovddetvahku mus lei illu oassálastit nuortalaččaid Trifon-ávvudoaluide Keväjávrris, gos vihahuvvui nuortalaččaid ođđa rohkosviessu.
Dilálašvuohta lei čohkken olu nuortalaččaid báikki nala ja maiddái ortodoksaid Lulli-Suoma ráje.
Lei miellagiddevaš oahpásnuvvat nuortalaččaid vuoiŋŋalaš árbevirrui.
Bukten dilálašvuođas sámedikki dearvvuođagaid.
Mannan vahkku lei hohpolaš sierralágán čoakkámiiguin ja deaivvademiiguin.
Mánnodaga lei Lappi-bargojoavkku čoakkán, mas gieđahalaimet bargojoavkku loahpparaportta.
Ledjen bivdán sámedikki áššegieđahalliin ja luohttámušolbmuin mearkkašumiid ja evttohusaid loahpparaportii ja bukten ođasnuhttojuvvon sámedikki evttohusa loahpparaportta sámiid gieđahalli oasi sisdollui.
Sámi oasi buvttadeapmi joatkahuvvá vel, earenoamážit mus lea áigumuš čiekŋudit sámegiela, sámegielalaš bálvalusaid ja boazodoalu oasi doaibmabidjoevttohusaidisguin.
Lappi-bargojoavkku čoakkáma maŋŋel deaivvadin Ruovttueatnan dutkanguovddáža hoavddain, geainna ságastallen sámi giellaorgánaid barggus ja daid bargojuogus sihke giellagáhttenbálvalusaid gárganeamis.
Disdaga ledjen iđđesbeaivve guovlluhálddahusa ođasnuhttin- ja gárgehanbargojoavkku gullančoakkámis.
Suoma guovlluhálddahus lea ođasnuhttojuvvome ja stáhta guovlluhálddahus šaddá sirdojuvvot leanaráđđehusain, guovlluguovdasaš birasguovddážiin, geaidnobiirriin ja BE-guovddážiin guovtti ođđa guovlluhálddašaneiseválddi ollái.
Bargojoavku gulai sámedikki vuosttaš geardde ođasnuhttinbarggus ja bukten ovdan máŋggaid mearkkašumiid ja nuppástusevttohusaid.
Guovddáševttohus guoská dan, ahte guovlluhálddašanođastusas sámediggái galgá addit guovlluhálddašeami eiseváldibargguid sámiid ruovttuguovllus.
Bukten bargojovkui dieđu sápmelaččaid vuođđolága sajádagas guovlluhálddašanođastusa dáfus ja loktejin ovdan sámi giellalága dagahan geatnegasvuođaid ja mot sámegiella galgá váldojuvvot vuhtii guovlluhálddašanođasteamis.
Disdat-eahketbeaivve ledjen sámedikki kulturčálliin deaivvadeame oahpahusministeriija nuoraidovttadaga.
Deaivvadeami fáddán lei sámi mánáid ja nuoraid oassálastima gárgeheapmi sámedikki olis.
Bođii čielga miehtemielalaš signála, ahte doarjja kanaliserejuvvo čilgenruhtadeapmin dán jagi bealde ja ahte nuoraidlávdegotti doaimma ruhtadeapmi sáhttá stáđásnuhttojuvvot juo moatti jagi siste.
Sámedikki stivra attii munnje ja kulturčállái bargun dahkat dárkkit evttohusa ráhkadeami nuoraidlávdegotti ruhtadandárbbus ja doaimma hámiin.
Lean hui duhtavaš, ahte sáhttit plánegoahtit ja vuojulduvvat duođas sámi nuoraid oassálastima gárgeheapmái sámedikki doaimmas ja ahte doibmii boahtá jáhku mielde bistevaš ruhtadeapmi.
Sámi mánáid ja nuoraid politihka gárgeheapmi dárbbaha guhkesáigásaš barggu, eatge sáhte fuolahit nuoraid ášši dušše prošeaktaruhtademiin.
Disdat-eahket mus lei gudni oassálastit alimus hálddahusrievtti 90-jagi ávvudoaluide.
Gaskavahkkoiđđes ledjen alimus hálddahusrievtti presideantta guossin.
Eahkesbeaivve mus lei čoakkán olgoáššiidministeriijas.
Ságastalaimet olgoáššiidministeriija ja sámedikki ovttasbarggus earenoamážit Ovttastuvvan Našuvnnaid orgánain, earenoamážit álgoálbmotoktavuođain ja daid čoakkámiin.
Duorastaga ledjen sámedikki ja Musealágádusa oktasaščoakkámis Anáris, Siiddas.
Dan čoakkámis gieđahalaimet sámedikki addin cealkámusas riikkaviidosaččat mávssolaš huksejun kulturbirrasiin.
Musealágádus nanne riikkaviidosaččat huksejun kulturbirrasiid ja daid govvádusaid.
Sámedikkis ledje máŋggat dárkilmástimat ja mearkkašumit ja ráđđádallamat čuozáhatlogahallama čuozáhagain ja daid govvádusain joatkahuvvet ein viidáseappot.
Bearjadaga rahppojuvvui sámedikki stivrra čakčabadji, muhto ii goit nu somás ságaiguin.
Sámedikki stivra lea gieđahallan ášši juo giđđagease ja dat gáibidii, ahte seastindoaibmabijuide galgá álgit eaige ođđa mearreáigásaš bargit sáhte bálkáhuvvot.
Sámedikki vuosttažin vuoruhuvvon bargu lea beroštumiid bearráigeahčču ja nu guhká go eat sáhte dikšut ráđđádallamiid videooktavuođaiguin, gullamat ja čoakkámat gáibidit mátkkošteami.
Oasi gullandilálašvuođain máksá eanasin gullama bivdán oassebealli, muhto álohii buot mátkegolut beroštumiid bearráigeahččobargguin eai sáhte gokčojuvvot olggobeale ruhtademiin.
Gullandilálašvuođaide ja sierralágán čoakkámiidda oassálastin gullá sámedikki láhkaásahan bargguide.
Mearreáiágásaš bargit leat goit bálkáhuvvon juo geasset iige bušeahttadilli leat buorránan.
Ekonomiijadilli gieđahallojuvvo vel čuovvovaš stivrra čoakkámiin.
Stivrra čoakkámis ledje maid ovdan nammadanáššit.
Stivra dohkkehii rievdadusaiguin evttohusa nuoraidlávdegotti nammadeami várás ja attii ságadoalli ja kulturčálli bargun bargat ruhtaohcamuša ja divodit evttohusa loahpalaš hápmái.
Dán vahku mus lea čoakkán Sámi guovllu suodjalanprográmmain Sámi (Lappi) birasguovddážis Roavenjárggas.
Dán vahku válmmaštalan boahtte vahku čoakkámiid ja earenoamážit áššiid Lappi-bargojoavkku čoakkáma várás.
Sámediggi lea lahkonan maid sámi ruovttuguovllu bálgesiid reivviin ja bivdán dain oainnuid ee. ovttasbargovugiin sihke boazodoalu ja luondduealáhusaid ruhtadanlága (POLURA) ođasnuhttimis.
Ulbmilin lea doallat oktasaščoakkáma vel čakčamánu áigge.
Hohpolaš čoakkánvahkku lea fas duohken.
Mánnodaga čoahkkanii biodiversiteahttasoahpamuša artihkal 8(j) álbmotlaš bargojoavku gieđahallat Montreala 8(j)-čoakkáma mearrádusaid.
Montreala čoakkánraporta lea gárvánan ja áššis beroštuvvan olbmot sáhttet gávdnat dan čuovvovaš čujuhusas: http://www.cbd.int/doc/?meeting=WG8J-06 Sámedikki ruovttusiidduide boahtá lagašbeivviid mu mátkeraporta Montreala ja Kanada mátkkis reivvet ja muittuhančállagat – gaskabláđi vuollái.
Montreala čoakkán ovdanbuvttii ee., ahte soahpamušoassebealit galggale vuođđudit sisriikkalaš 8(j)-bargguid várás koordináhtoriid doaibmat liŋkan álgoálbmogiid ja stáhta gaskka.
Koordináhtora barggu vuođđudeapmi livččii dehálaš juo dakkaviđe álgojagis, vai koordináhtor sáhtálii doaibmat áššedovdin 8(j)-bargojoavkkus ja veahkehit bealistis artihkkala olláhuhttima.
Sámediggi lea dahkan giđđat álgaga birasáššiid áššegieđahalli virggi vuođđudeamis sámediggái ja virgái sáhtálii ovttastit maid 8(j)-koordináhtora bargguid.
Ságastalaimet bargojoavkkus maiddái dárbbus bidjat návccaid 8(j) olláhuhttimii earenoamážit danin go boahtte jahki lea biodiversiteahttajahki.
Ávvojagi siiddut gávdnojit biodiversiteahttasoahpamuša siidduin http://www.cbd.int/2010/welcome /
Disdaga válden oasi Helssegis biodiversiteahttasoahpamuša čoakkámii, mas bukten maid ovdan Montreala čoakkánmearrádusaid.
Čoakkámis gieđahallojuvvui biodiversiteahttasoahpamuša olláhuhttima čađaheapmi Suomas dehege Luonddu beales – doaibmabidjuoprográmma olláhuvvan jagiid 2006-2016.
Sámi árbevirolaš dieđu gusket raportta golbma ulbmila (89-92), mat galggale olláhuhttojuvvot jagi 2010 loahpa rádjái.
Ulbmilat gusket ” hálddahusmálle, mii váldá vuhtii sámiid vuoigatvuođaid, vuođđudeapmi sámiid ruovlluguvlui ” (ii leat olláhuvvan), ” sámiid árbevirolaš dieđu suodjaleapmi ” (olláhuhttin álgán artihkkala 8 (j) - bargojoavkku vuođđudeami mielde) ja ” sámiid ruovttuguovllu luondduriggodagaid gáhtten ja geavahus sihke lágaid oktiiguoskadeapmi nu ahte sámiid vuoigatvuođat sáhttet dorvvastuvvot ” (ii leat olláhuvvan).
8(j)-bargojoavku lea evttohan, ahte dáid ulbmiliid lassin váldojuvvole jagiide 2011-2016 ođđa ulbmilat, mat livčče olláhuhttimis.
8(j)-bargojoavku gieđahallá čuovvovaš čoakkámisttis ođđa ulbmiliid evttoheami bd-bargojovkui.
Disdateahket vuoddjájin vel Gironii, gos gaskavahkko dollojuvvui Sámi parlametáralaš ráđi (SPR) stivrra čoakkán.
Čoakkámis gieđahallojuvvoje parlamentáralaš ráđi doaibmaplána ja áigeguovdilis riikkaidgaskasaš gažaldagat.
SPR mearridii maid álggahit dálkkádatpolitihkalaš prográmma válmmaštallama SPR:ái. Mun lean dasa hui duhtavaš ja lean ilus go dakkár ráhkaduvvo.
Prográmma válmmaštallan bistá giđa rádjái ja dat buktojuvvo SPR:a olles ráđi čoakkámii, mii dollojuvvo njukčamánu.
Čoakkámis gieđahallui maid čuovvovaš sámi ministarid ja – njunnožiid oktasaščoakkáma áššelistu.
Ulbmilin lea ovddidit davviriikkalaš sámi soahpamuša olláhuhttima ja vejolašvuođaid mielde álggahit áššis ráđđádallamiid, muhto ášši lea vel rabas juo ráđđádallamiid delegašuvnnainnai.
Čoakkán mearridii máhccat áššái vel ovdal juovllaid ja ovdal dan Suoma sámediggi bivdá Suoma stáhtas čielggadeami ášši ovdáneamis.
Sámediggi lea leamaš dávjá oktavuođas birasministeriijai Københavnna dálkkádatráđđádallamiid delegašuvnnas.
Sámediggi ii leat vel ožžon dieđu váldojuvvogo Sámediggi mielde Suoma delagašuvdnii, muhto doarjalit áššis maid virggálaččat mánnodaga stivrra čoakkámis jos stivra dohkkeha mu evttohusa áššis.
Norgga sámi rádio NRK lea doallan ášši almmolašvuođas earenoamáš bures ja lea leamaš aktiivvalaččat oktavuođas Sámediggái dego sierra riikkaid birasministeriijaidenai delegašuvdnaáššiin.
Dálkkádaga liegganeami duostun lea hui dehálaš earenoamážit árktalaš álbmogiidda.
Suopma eará riikkaid lassin lea maid mieđihan riikkaidgaskasaš arenain dálkkádatrievdama váikkuhusaid árktalaš álgoálbmogiidda ja mieđihan, ahte álgoálbmogiin lea árbevirolaš diehtu, mii lea dehálaš dálkkádatrievdama dutkamis ja čielggadeamis.
Dál fállat dán dovddastuvvon áššedovdamuša Suoma stáhta atnui.
Mannan vahku ledje máŋggat ávvudeamit Sámieatnama sierra guovlluin ja dat lei maid munnje hui hohpolaš vahkku.
Mánnodaga oassálasten Sámi parlamentáralaš ráđi (SPR) stivrra čoakkámii Gironis.
Čoakkámis Suoma sámediggi válddii badjelasas sámiid ovddasteami Árktalaš parlamentárihkkariid ovttasbarggus.
Ovddasteapmi johtá vurrolágáid golmma sámedikki gaskka.
Giellaguovddážiin biddjo sierra sámegielaid gáhttemii ja fuolaheapmái stuorit deaddu go dán rádjái.
Dán sullasaš plána lean ieš ráhkadan juo jagi 1997 golmma riikka sámedikki ovttasbargoprošeavttas, muhto easka dál fidnu orru šaddame konkrehtalažžan.
Suoma-ugralaš álbmogiid máilmmikongreassas diibmá kveanaid ovddasteaddji dajai almmolaččat kveanaid leat álgoálbmot Norgga, Ruoŧa ja Suoma guovllus ja ahte sámit livčče sámáidahttán kveanaid (gč. mu blogga 10.7.2008).
Dán namuhuvvon searvvi oainnu mielde Davvi-Suoma láddelaččat, geat leat ieža oamastan nama “ lappalaččat ”, leat álgoálbmot go fas sápmelaččat eai galggale dohkkehuvvot álgoálbmogin.
Go namuhuvvon searvi ii leat ožžon evttohusaidis čađa Suomas, de dat lea ohcan ovttasbargoguimmiid riikka rájiid duohken ja lea gávdnan alddistis politihkalaččat heivvolaš kveana-identiteahta.
Loktejin SPR:a čoakkámis ovdan iežan fuola das, ahte Norgga sámedikki addin ruhtadeapmi kveanaide sáhttá adnot propagándalaš vuogi mielde doarjjan das, ahte Norgga sámediggi dohkkehivččii kveanaid gáibádusa iežaset álgoálbmotsajádaga oažžuma.
Čoakkámis gávnnahuvvui, ahte ruhtadeami addin ii dárkkut ahte Norgga sámediggi dohkkehivččii kveanaid gáibádusaid álgoálbmotsajádaga hárrái ja ruhtadanmearrádusat dárkilmastojuvvojit nu ahte dat eai čujut seammas politihkalaš doarjagii.
SPR:a čoakkámis gieđahallojuvvui maid ee. sámi soahpamušdeavstta ovddideami čavčča davviriikkalaš sámi áššiid ministariid ja golmma riikka sámedikkiid presideanttaid čoakkámis ja earenoamážit dan, ahte galgetgo sámedikkit leat buktime evttohusaideaset iehčanasat vai iežas riikkaid sáttagottiiguin, dehege iežaset stáhtaiguin.
Čoakkámis gávnnahuvvui problemáhtalažžan soahpamušdeavstta ovddideami ovttas iežaset riikkaid sáttagottiiguin soahpamušdeavstta vejolaš geahnohuvvama geažil ja SPR:a čoakkámis ovttamielalaš doarjaga oaččui, ahte sámedikkit livčče iehčanas doaibmit.
Čoakkán merkii maid duhtavažžan ilmmuhusáššin Njellima vuovderiiddu čoavdáseami 20 jahkái nu ahte guovllu sápmelaččat sáhttet joatkit kultuvrraset mielde boazodoalu návddašanguovlluineaset.
Čuovvovaš beaivve oassálasten Ruoŧa Sámedikki rahpamii, masa bukten Suoma Sámedikki dearvvahusa. Dat gávdno davvisámegillii Sámedikki ruovttusiidduin.
Deattuhin ságastan dárbbu sámiid ovttasbarggu gárgeheapmái.
Sámedikkit galggale earenoamážit doarjut Ruošša sámiid viggamušaid ortniiduvvat parlamentáralaš orgánan.
Davviriikkalaš sámi soahpamuš lea ráđđádallojuvvon ja vuordá ovttačilggolaččat duššefal ratifiserema.
Suopma ja Ruoŧŧa galggaleigga ratifiseret maiddái Ilo 169-soahpamuša jođáneamos lági mielde.
Čuovvovaš beaivve Ruoŧa Sámediggi álggahii iežas ortniiduvvančoakkáma, man báhcenge čuovvut oanehis boddii.
Ruoŧa Sámedikki stivrra ságadoalli válljen leinai mohkkás ja máŋggamuttot proseassa, mii čielggai easka duorastaga.
Ságadoallin válljejuvvui vuohččan Per Mikael Utsi čielga eanetloguin.
Maŋit beaivve son goit geassádii ja ságadoalli bargui válljejuvvui maŋŋel Sara Larsson.
Duorastaga lei fas vuosttaš min Sámedikki stivrra čoakkán luomuid maŋŋel.
Čoakkáma áššelisttus lei agálašvuohtagažaldahkan šaddan Sámedikki rehketdoalloloahpaheami vástufriddjavuohta, mii buktojuvvo čuovvovaš dievasčoakkáma gieđahallamii.
Čoakkáma áššelisttus ledje olu cealkámušat.
Stivra dohkkehii cealkámuša fuođđoelliid rávaárvvuin. Das čállen mannan bloggastan.
Cealkámuša čuozáhahkan lei eanan- ja meahccedoalloministeriija ásahushámus ee. beahtoelliid rávaárvvuin.
Stivra gáibida buhtadusdási govttolažžan vuolideami, sámediggelága 9 §:a ráđđádallamiid ja go ášši guoská vuođđorivttiid de buhtadusdásis galgá mearriduvvot riikkabeivviin.
Sámedikki stivra lei fuolas das, ahte go buhtadusdássi lea hui allat de dat doaibmá guovttegeardán ráŋggaštussan, mii ii leat Suoma lágaid mielde.
Áššelisttus lei maid cealkámuš dárkkiskeahtes sávzabierggu njuolggovuovdima suovvamis boazodoalloguovllus.
Jienasteami maŋŋel stivra mearridii, ahte ii cealkke áššis.
Ieš bealuštin cealkima.
Stivra mearridii maid jienasteami maŋŋel evttohit dievasčoakkámii ahte Sámediggi ii cealkkále Muotkevári luoddafidnus.
Ieš guottihin áššis cealkima.
Dasa lassin stivra attii cealkámuša ráđđehusa evttohusas eanandoalu lohpandoarjjaortnega joatkimis jagiide 2011-2014.
Stivra gáibidii ahte áššis doaimmahuvvojit sámediggelága 9 §:a ráđđádallamat.
Ortnegis leat máŋggat vigit.
Luohpandoarjjaortnet ii dáhkit dárbahassii stuora ealáhaga ja dárbahassii stuora eallit guđđojun bohccuid meari doallan dorvvastivččii ahte bearrašis livččii borramuš.
Ortnet eastá muđuidnai luhppiid bohccuid vuovdima gávppálaš dárkkuhussii.
Stivra evttohii cealkámušasttis, ahte sámi boazodoalus luohppi oaččulii jos dan háliida ealihit 30 bohcco, daningo beađut sáhttet goddit boazomeari ja evttohuvvon mearri dorvvastivččii bearraša biebmodárbbu.
Luohpanortnegis lea buorádussan dat, ahte beallelaš ii gáibiduvvo luohpat oktanaga beallelaččain jos son ii leat luohpanagis.
Luohpanortnet goitge gáibida beallelačča luohpat boazodoalus maŋŋel.
Sámediggi ii sáhte dohkkehit dan, ahte nuppi beallelačča mearrádus mearrida ahte maid nubbi galgá luohpat bohccuin.
Beallelažžii galgá dáhkiduvvot ealáhusluomusvuohta ja luomusvuohta luohpat dehe joatkit boazodoalu iežas dáhtu mielde.
Dasa lassin joatkái galget dáhkiduvvot doarjagat ealáhusain bargamii.
Cealkámušat gávdnojit fargga Sámedikkki ruovttusiidduin.
Áššelisttus ledje maid nammadanáššit ja evttohusat.
Lávvordaga oassálasten nuortalaččaid oruiduhttima ja Čeavetjávrre skuvlla 60-jagi ávvodoaluide.
Bukten dilálašvuhtii Sámedikki dearvvahusa, mii gávdno suomagillii Sámedikki ruovttusiidduin.
Earenoamážit munnje bázii millii nuortalašmánáid čeahpes katrilladánssat.
Dán vahku čoakkámat joatkahuvvet, ja dál gal lihkus dáppe iežan ruovttuguovllus.
Oahpásnuvvat Bievrrašjávrre birrasii ja ságastallat áigeguovdilis áššiin.
Beajadaga leat sámediggelága 9 §:a ráđđádallamat Sánávuole sadjelávas Eanodaga suohkaniin.
Dearvvuođaiguin
Dilálašvuođas sápmelaččat ledje bures ovddastuvvon sihke guldaleddjiid ja ságastalliid joavkkus.
Sámediggelahttu Pekka Aikio doalai gokčevaš sáhkavuoru sápmelaččaid lágalaš sajádagas.
Ministariin dušše vuoigatvuohtaministtar Tuija Brax oassálasttii dilálašvuhtii, eanan- ja meahccedoalloministeriija ovddastii virgeolmmoš.
Lea suohtas bargat ovttas vuoigatvuohtaministariin, gii gudnejahttá sámiid ja olmmošvuoigatvuođaid.
Panelas gieđahallojuvvui fáddá olláhuvvetgo sápmelaččaid vuoigatvuođat.
Bukten iežan sáhkavuorustan ovdan sápmelaččaid gielalaš vuoigatvuođaid, eananvuoigatvuođaid ja mot sápmelaččat sáhtále váldojuvvot mielde sámi guovllu eanangeavahanhálddašeapmái.
Bukten ovdan, ahte nu guhká go Ilo 169-soahpamuš ii leat ratifiserejuvvon ja sápmelaččaid eananvuoigatvuohta-gažaldat čoavddekeahttá, de sápmelaččaid vuoigatvuođat eai leat olláhuvvan.
Sápmelaččaid vuoigatvuođat eai olláhuva sápmelaččaid ruovttuguovllu olggobealde, muhto nuppe dáfus dat eai gal olláhuva dárbbašlaš dásis sámiid ruovttuguovllusge.
Atnen dilálašvuođas sámedikki sáhkavuoru.
Dilálašvuođas gulaimet dasa lassin vuoigatvuohtaministeriijas riikkasivaheaddji Matti Kuusimäki sihke boles- ja riekteveahki ovddasteddjiid sáhkavuoruid.
davvisáme- ja suomagillii.
Sáhkavuorustan bukten ovdan, ahte sámiid ruovttuguovllu sámegielalaš bálvalusat eai sáhte dikšojuvvot dušše dulkomiin dego dál lea dilli.
Boles- ja sivaheaddjedoaimmas sihke riektevuogádaga hálddahusbargiid gaskkas galggale leat sámegielalaš bargit, vai sápmelaččaid gielalaš vuoigatvuođat olláhuvvet, áššehasaid riektedorvu olláhuvvá ja ahte vuoigatvuođa olláhuvvan ii ádján.
Ieš ovdanbukten sáhkavuorustan, ahte sámegiela máhttu galgá leat earenoamáš ánsu bolesa, sivaheaddjedoaimma ja duopmostuoluid rekryterengáibádusain.
Lei illu fuobmát stáhtasivaheaddji Matti Kuusimäki ipmirdit mu oainnu ja son logaige dili gierdameahttumin, jos sámegielalaš bálvalusat olláhuvvet eiseválddiid olis dušše dulkoma bakte.
Stáhtasivaheaddji doarjjui sámedikki sávaldagaid ja lohpidii dutkat vejolašvuođaid ja guorahallat mot sámiid ruovttuguovllus sáhtálii oažžut sámegiela máhtolaš olbmuid sivaheaddjebálvalusaide.
Čiekŋudedne ságastallamiiddáme geasi lahka.
Nubbi áigeguovdilis ášši lea diggeođastus, man mielde sámiid ruovttuguovlu juhkkojuvvolii guovtti, Nuorta- ja Oarje-Sámi, diggerievtti vuollásašvuhtii.
Diggeođastusas sámiid ruovttuguovlu galgá seailluhuvvot oktilažžan, daningo lea várran, ahte guovtti sierra diggerievtti vuollásašvuođas sámegielalaš bálvalusat hedjonivčče ovdalaččasge.
Diggeriekteođastusas galggalii maid dáhkidit sámiid ruovttuguovllu sierragažaldagaid máhttima ja sámi giellalága gáibádusaid deavdima.
Vahku álggus NRK Sámirádio jearahalai mu Ohcejoga Deanu guovllu priváhta olbmuid eananvuovdimis, ášši bođii rádios easka bearjadaga várra heivvolaš vuostekommenterejeaddji gávdnoma mielde.
Mun ferten kommenteret ášši ná blogistan, daningo doaimmaheaddji lei čuohppan jearahallaman sáhkavuoruid mearkkašahtti ládje.
Suomas sámiid ruovttuguovllu eatnamiin sulaid 90 % eaiggáduššá Suoma stáhta ja dušše sulaid 10 % eatnamiin leat priváhta oamastusas, ii dát leat beare čuolbmás ášši.
Ovttaskas olbmot masset eananvuovdima mielde seamma gori mielde bivdovuoigatvuođaid Deanus, mii dieđusge lea duohta ja dušše dan dáfus problemáhtalaš jos eanangávppi dagadettiin vuovdit eai dás dieđe.
Geavat lea goitge vuoiggalaš ja Suoma riektevuogádaga mielde.
Stáhtaeatnama vuovdimii sámediggi háliida váikkuhit ja dárbbu mielde eastit stáhtaeatnamiid vuovdima, jos dat hehtte dehe eastá sámikultuvrra ja sámi ealáhusaiguin bargama.
Priváhta eatnamiid vuovdimii sámediggi ii sáhte seahkánit.
Suoma vuođđolága 15 § dáhkida opmodatsuoji ja ovttaskas olbmuin lea vuoigatvuohta vuovdit eatnamiid lupmosit.
Aivve eará ášši lea dat, ahte man dárkkuhussii eanan dan maŋŋel adnojuvvo, dán áššái sámediggi sáhttá ja galgánai váikkuhit.
Dát guoská buot eanangeavaheami, sihke priváhta olbmuid, stáhta ja suohkaniid eaiggáduššan eatnamiid.
Sámediggi viggá váikkuhit guovlluidgeavahussii juo ovddalgihtii nu ahte buktá oainnus guovlluid lávvaráhkadeapmái, mii stivre guovllu eanangeavahusa.
Lávven stivre dan, mot eatnamiid sáhttá geavahit.
Jos eanangeavaheapmi ii čuovo lávvema dehe guovllu várás ii leat lávva, huksen lea lobálaš dušše suohkaniid mieđihan spiehkastatlobiin.
Sámediggi galgá dieđusge suokkardallat ja dutkat, ahte maiddái sámedikki gulale spiehkastatlobiid mieđiheamis sámiid ruovttuguovllus.
Mánnodaga dollen Helssega guvlui.
Čoakkámasttán eanan- ja meahccedoalloministeriijas meahcceásahusa rievdadeamis ja gaskavahkko Gáldoaivve meahcceguovllu ja Leammi álbmotmeahci dikšun- ja geavahanplánin.
Bearjadaga ráđđádalan Duottar-Sámi eanangoddelávas Roavenjárggas.
Suoma-ugralaš álbmogiid máilmmikongreassas
Máilmmikongreassas suoma-ugralaš ja samojedaálbmogat gieđahallet kultuvrra seailluheami ja ealáskahttima gažaldagaid sihke álgoálbmot- ja veahádatálbmogiid vuoigatvuođaid áššiid.
Suoma-ugralaš álbmogiid máilmmikongreassa čállingoddi lea Suomas ja dan hálddahusas vástida Suopma-Ruošša searvi.
Máilmmikongreassas lea ovddasteaddjin maid sámi álbmot.
Kongressii oassálaste Suomas golbma ja Ruošša bealde čieža sápmelačča.
Norgga ja Ruoŧa sámedikkit eaba sádden ovddasteddjiid kongressii.
Vuosttaš geardde máilmmikongreassa historjjás suoma-ugralaš álbmogiid ásaiduhtti riikkaid presideanttat ledje ovttas ráđiid máilmmikongreassas mielde.
Presideanttat dolle álggahanságaid máilmmikongreassas ja sápmelaččaid illun Suoma dásseválddi presideanta máinnašii ságastis sápmelaččaid.
Gostege eará sajes máilmmis ii leat dákkár giellajoavkkuid ovttasbargu ja dát lea duođaid mávssolaš ovttasbargu, daningo dat rasttilda álbmotstáhtaid rájiid iige ovttasbargu dáhpáhuva álbmotstáhtaid dehe álbmotstáhtaid ráhkadan oktasašlihtuid dehe koališuvnnaid bakte muhto álbmogiid dásis.
Álbmogat leat ovttasbarggus dásseárvosaččat daid sturrodagas fuolakeahttá ja symbolalaččat gažaldat lea duođaid mearkkašahtti áššis.
Suoma-ugralaš álbmogiid máilmmikongreassa lea mearkkašahtti sápmelaččaid beroštumiid bearráigeahččama dáfus.
Jomppanen doaibmá máilmmikongressa ráđđeaddikomitea lahttun ja ovddasta das Suoma sámedikki.
Guovddáš mearkkašupmi kongreassas lea oažžut sápmelaččaide dehálaš áššiid kongreassa loahppaárvalusaide.
Kongreassa dohkkehii giela ja kultuvrra seailluheami ja gárgeheami mearrádusaid ja ávžžuhii suoma-ugralaš álbmogiid ásaiduhtti stáhtaid dohkkehit ON:a álgoálbmotjulggaštusa ja duohtan dahkat dan artihkkaliid.
Máilmmikongreassa lea duođaid mávssolaš álgoálbmogiid ovttasbarggu dáfus.
Dán olis bastit čujuhit solidáravuohtamet eará álgoálbmogiid guovdu.
Lea dehálaš, ahte sápmelaččat bastet jurddahallat viidát ja ovddidit buot álgoálbmogiid sajádaga ja vuoigatvuođaid.
Munnje lei hui stuora gudni oahpásnuvvat hantiálbmoga ovddasteaddjái Jeremei Aipinii.
Dát aktiivvalaš álgoálbmogiid vuoigatvuođaid bealušteaddji áigumuššan lea guossástallat Suomas ja oahpásnuvvat Suoma riikkabeivviid bargui ja dán mátkki olis lea maid vejolaš galledeapmi Sámis ja oahpásnuvvan Suoma sámedikki bargui.
Sámiid beroštumiid bearraigeahččama dáfus lei ávkkálaš oassálastit kongressii, daningo kveanaid ovddasteaddji šiittii sáhkavuorustis sápmelaččaid álgoálbmotsajádaga ja sivahii sápmelaččaid njuolgut kveanaid sámáiduhttimis.
Iežan sáhkavuorustan divvon ja šiiten sin čuoččuhusa kveanaid álgoálbmotsajádagas.
Dákkár čoakkámiin máŋggain leat iežaset politihkalaš ulbmilat, dego dál kveanain.
Sámedikki bušeahtta gáibida sakka lassiruhtadeami ja viggamuššan lea oažžut riikkabeivviid lassibušehttii lassiresurssaid sámediggái.
Vuosttaš bargovahkku Kanada-mátkki maŋŋel lea meaddel, muhto máhcan vel namuhuvvon mátkái.
Nunavut lea Kanada nuoramus territoriija ja dat vuođđuduvvui jagi 1999.
Nunavut vuođđuduvvui máilmmi viidáseamos ja gokčevaččamus eananriektesoahpamuša vuođul ja dat guoská kulturárbbi go sosiála- ja dearvvašvuohtabálvalusaidnai.
Eananriektesoahpamušas ráđđádallojuvvui 20 jagi.
Soahpamuš dahkkojuvvui inuihtaid ja Kanada stáhta gaskkas.
Soahpamuš ratifiserejuvvui jagi 1993 inuihtaid ja Kanada stáhta mearridanorgánain ja dalle álggahuvvoje soahpamuša olláhuhttinráđđádallamat.
Soahpamuš guoská earret eananrivttiid ja kultuvrralaš vuoigatvuođaid, muhto dat dáhkida maid guovlluguovdasaš iešstivrema.
Soahpamuššii bođii mielde maid ekonomalaš kompensašuvdna 1, 14 miljárdda dollara, mii galgá máksojuvvot 14 jagi siste.
Eananriektesoahpamuš dáhkida inuihtaide vuoigatvuođa meahccebivdui oba Nunavuta viidodagas eananeaiggádis fuolakeahttá.
Nunavuta hálddahus lea iehčanas ja mearrida válggain válljejun orgánaid bakte iežas lágain.
Lunddolaččat Kanada stáhta bidjá návccaid hálddahussii, muhto muđuid Nunavut lea Kanada stáhtas iehčanas.
Boahttevuođas omd. ruvkke vuođđudeamis Nunavutii mearrida Nunavuta ruvkeministtar, go vel dál das mearrida Kanada ruvkeáššiid ministtar.
Nunavutas leat máŋgga ládje luondduriggodagat. Doppe leat viidát minerálat ja máŋga ruvkke doaimmas.
Dasa lassin ealliriggodagat leat hui olu. Doppe leat karibut, njuorjjut, morššat, fállát, guolit, jiekŋaguovžžat, geatkkit, gumppet, guovžžat ja myskevuoksát, maid elliid buot inuihtat bivdet.
Inuihtat sáhttet geavadis eastit ruvkke ceggema iežaset servodaga eatnamiidda ja ná lea maid dáhpáhuvvan omd. uránaruvkke rahpama olis.
Eananriektesoahpamuša mielde ruvkebargiin 60 % galget leat inuihtat, ja jos dát ii šatta duohtan, de ruvkefitnodat šaddá máksit sáhku.
Inuihtaid ekonomalaš ovdáneapmi lea maid viiddis.
Inuihtat eaiggáduššet ollásit guovllu girdinfitnoda, man namma lea Canadian North.
Nunavutii girdá maid First Air, mii fas lea Davvi-Quebeca inuihtaid oamastusas eananriektesoahpamuša mielde.
Nunavutas almmustuvvet guokte aviissa, maid olggosaddingiellan lea eŋgelas- ja inuktitukgiella. Dát inuihtaid giella juohkása ain golmma suopmanii Nunavut guovllus.
Kanadas doaibmá maid álgoálbmogiid tv-kanála ja boahtte jagi rahppojuvvo báŋku, man eaiggáduššet 80 % eanetloguin álgoálbmogat.
Ságastallen sierra guovlluid inuihtaiguin ja sii muosáhe iežaset dili oalle buorrin, vaikko gal sávve viiddit guovlohálddahusa oažžuma Nunavuta ládje maid inuihtaid orrunguovlluid oarjjábeallái.
Kanada eará álgoálbmogiid sajádat ii leat nu buorre.
Reserváhtain orru indiánaid bálvalusain ja rivttiin leat stuora váilevašvuođat ja máŋgga ládje eananriekteráđđádallamat leat vel gaskan.
Go guossástallen INAC:is, Kanada indiána- ja davviáššiid ministeriijas gullen, ahte ministeriijas leat dál gaskan 80 ráđđádallama eananriektegažaldaga čoavdimis.
Ráđđádallamat bohtet sihkkarit bistit guhká, daningo Kanadas leat sulaid 650 álgoálbmoga.
Earenoamážit munnje dagai hui stuora váikkuhusa dat, ahte árbevirolaš dieđu vuhtii váldimii lea biddjon hui stuora deaddu Nunavuta hálddahusas.
Kulturministeriijas lea ossodat, man earenoamáš bargun lea ovddidit inuihtaid árbevirolaš dieđu ja olláhuhttima buot hálddahusa surggiin.
Nunavuta hálddahusas doaibmá servoša / siidda boarrásepmosiid komitea, mii addá ráđiid ja ávžžuhusaid árbevirolaš dieđu vuhtima váldima várás.
Čálán mátkkistan raportta ja viiddit raportta das, mot sáhttit Suomas atnit ávkki Nunavuta muosáhusaid earenoamážit árbevirolaš dieđu vuhtii váldimis.
Ottawas guossástallen Kanada sivilašuvdnamuseas ja ledjen čoakkámiin INAC:is.
Suoma Kanada ambassadöra lei lágidan Sámedikki guossástallama gudnin beaivemállásiid, masa ledje bovdejun sulaid 40 guossi ja gos dollen oanehis sáhkavuoru.
Beaivemállásiid áigge ságastallen inuihtaid presideanttaiguin eandálit dálkkádatrievdama uhkkis, Københavnna dálkkádatráđđádallamiin ja Eurohpa uniovnna mearrádusas gieldit njuorjobuktagiid gávppi.
Dán mearrádusas leaba váidalan WTO:i Norga ja Kanada.
Inuihtat leat hui fuolas mearrádusa váikkuhusain, daningo njuorjjobivdu lea dehálaš ealáhus.
Juo dál bivdiin leat fuorkkáin čuđiid mielde njuorjjonáhkit vuordime oasti.
Ovddit háve njuorjobuktagiid gávpi EU-guvlui gildojuvvui 1980-logus.
Dalle inuihtaid iešsorbmemat lassáne sakka daid dievdoolbmuid gaskkas geat bivde njuorjjuid.
Lea čielggas, ahte EU ii leat mearrádusa dahkamis doahttalan iežas álgoálbmot- ja árktalaš politihka, maid mielde EU čatnasa váldit doaimmastis vuhtii álgoálbmogiid dárbbuid ja čatnasit guoibmivuhtii álgoálbmogiiguin ja earenoamážit čatnasit dialogii njuorjjuid bivdi álbmogiiguin.
Inuihtaid mielde EU ii leat olláhuhttán singuin dákkár dialoga ovdal EU:a mearrádusa gieldit njuorjobuktagiid gávppi.
Bissovaš forum lea meaddel ja lean máhccan ruoktot Supmii ja ruovttoluotta dábálaš bargguide.
Áigeearus váhkkaseapmi bisttii guhkit go oba vurdenge.
Bissovaš foruma čoakkán bohciidahtii munnje olu jurdagiid.
Vuohččan dat bajidii ovdan dárbbu giddet maiddái sámedikki barggus ein eanet fuomášumi riikkaidgaskasaš áššiide.
Dát guoská sihke Ovttastuvvan našuvnnaid ja Eurohpa uniovnna barggu.
Earenoamážit sámedikkis soaitá leat addinládje earáide gillii ja kultuvrii gullevaš áššiin.
Livččii maid dehálaš lasihit ovttasbarggu sierra álgoálbmotorganisašuvnnaid gaskkas, daningo álgoálbmogiin leat olu oktasaš áššiin, mat gusket gillii, kultuvrii, iešmearrideapmái ja dálkkádatnuppástussii.
Mannan vahku almmustuhttojuvvui Eanan- ja vuovdedoalu dutkanguovddáža publikašuvdna dutkaprošeavttas Porotalouden taloudelliset menestystekijät (sámás: Boazodoalu ekonomalaš menestuvvandagaldagat).
Ledjen dán fidnus mielde dutkin Lappi universiteahta bakte ovdal go válljejuvvojin sámedikki ságadoallin.
Mu oassán dutkanprošeavttas gieđahalai boazodoalu buolvadatmolsašuvvamiid.
Dutkanraportta sáhttá láddet ollislaččat dutkanguovddáža ruovttusidduin pdf-hámis (
Dutkanfidnus ledje mielde máŋggat oassebealit ja juohke dutkanfidnu lea raportta sierra oassi.
Dutkanfidnu vuođul vástideaddjit atnet boazodoalu kultuvrralaš ealáhussan, man deháleamos ášši ii leat ruđalaš bohtosa dahkan muhto iežas kultuvrra joatkin.
Vástideaddjit atne hui mávssolažžan maid dan, ahte boazodoalus lea jotkkolašvuohta ja ahte boazodoallokultuvra sáhttá sirdojuvvot buolvvas nubbái.
Boazobarggu heajos bealit leat ekonomalaččat ja vástideaddjit vurdetnai, ahte stáhta buorida doaibmaeavttuid láhkaásahemiin ja doarjjapolitihkain.
Dát vahkku lea mannan ráfálaččat dábálaš bargorutiinnain, muhto boahtte vahku šaddá fas ravggadit ja reiset.
Deaivvadan mánnodaga oanehaččat birasministtar Lehtomäki ja muitalan sámedikki oainnuid birasministeriija hálddašansuorggi áššiin.
Disdaga lea Heahtás seminára, mii gieđahallá Eanodaga suohkana sámegielalaš sosiálabálvalusaid.
Sámedikki guossin boahtá maid kulturministeriija stáhtačálli Stefan Johansson, geainna sámediggi ságastallá kulturguovddášfidnus ja sámedikki oainnuin kulturministeriija hálddašansuorggi áššiin.
Dearvvuođagat ovdal virgelobi álgima
Dát lea maŋimus blogga ovdal mu virgefriddjavuođa.
Dađi bahábut in baste beaivádit blogga virgefriddjavuođa áigge ja máhcan čállit ságaid geassemánu beallemutto sulaid.
Dát maŋimus blogga leanai dan dihte earenoamáš guhkki.
Bargodili dihte in sáhte čállit blogga virgelobi áigge, muhto mun šattan vuojulduvvat duššebeare nákkosgirjebargui.
Sávan, ahte boatkka blogga čállimis ii váikkut lohkkiid moktii čuovvut blogga fas geasset.
Oassálasttán vejolašvuođaid mielde stivrra čoakkámiidda maiddái virgelohpán áigge.
Maŋimus vahkku ovdal virgefriddjavuođa lea leamaš hui hohpolaš.
Mánnodaga oassálasten Lappi universiteahta 30-jagi ávvudanseminárii, mii gieđahalai sápmelaččaid.
Mu ledje bovden hupmat sápmelaččaid gielalaš rivttiin.
Mu ovdasáhka gávdno ollislaččat suomagillii sámedikki ruovttusiidduin ságat-gaskabláđis.
Bukten ovdaságastan ovdan sápmelaččaid giella- ja servodatlaš historjjá ja sámegiela sajádaga gárganeami.
Geahčadin oanehaččat makkár jurddahanvuohki servodagas lea sámegiela hárrái ja dasa lassin mot sámi giellaláhka olláhuvvá.
Váldodeaddu ságastan lei samegiela sajádaga gárgeheamis ja sámegiela ja sámi kultuvrra oktavuođa dorvvasteamis.
Disdaga leimme hálddahushoavddain vuoigatvuohtaministeriijas bušeahttaráđđádallamiin sámedikki boahtte jagi bušeahtas.
Buvttiime ovdan dárbbu vuođđudit birasáššiid áššegieđahalli virggi sámediggái, daningo dálá áigge sámedikkis ii leat oktage dušše birasáššiide čikŋon virgeolmmoš.
Dovddaheimme maid dárbbu oažžut eambbo lihkadanvári bušehttii vai sámediggi sáhtálii ávkkastallat EU-ruhtademiin dáláža buorebut ja álggahit gárgehanfidnuid.
Vuoigatvuohtaministeriija ovddasteaddjit lohke, ahte bušeahttarámma geažil ii leat vejolašvuohta stuorrudit sámedikki bušeahta.
Gaskavahkko dollojuvvui sámedikki stivrra telefončoakkán.
Čoakkán dohkkehii cealkámuša Sámi oahpahusguovddáža lága ođasnuhttimis.
Cealkámušas gáibideimmet sámediggelága 9 § ráđđádallamiid lágas.
Sámedikki geahččanguovllus Sámi oahpahusguovddáš ii leat doaibman dárbahassii bures olles sámi ruovttuguovllus ja láhka galgá dáhkidit ja addit SOG:ii geatnegasvuođa ordnet oahpu olles sámi ruovttuguovllus.
Cealkámušas evttoheimmet maid Ohcejoga sámi logahaga ja Eanodaga logahaga sirdima oahpahusguovddáža vuollásažžan.
Dát dáhkidivččii oahpahusguovddáža skuvlejumi oaččašuvvama ja beavttálmahtálii duppáldutkosiid olláhuhttima.
Dasa lassin sámediggi eaktudii sámi giellalága doahttaleami ja sámegiel oahpahusa mearkkašahtti lasiheami.
Earenoamážit skuvlemis galgá čiekŋut dasa, ahte nuortalaš- ja anárašgiel gielladutkosat šaddet vejolažžan.
Stivra dohkkehii maid cealkámuša luonddusuodjalanlága ođasnuhttimis.
Jearaldagas lea guhká jođus leamaš ođastus, mas lea sáhka ođđa luonddusuodjalanguovlluid ráfáiduhttinnjuolggadusain.
Evttohusas maid ovdanbuktojuvvo, ahte eará luonddusuodjalanguovlluid go álbmotmehciid dikšun- ja geavahanplánat eai váfistuvvole birasministeriijas.
Sámediggi evttoha, ahte boahttevuođas sámiid ruovttuguovllu dikšun- ja geavahanplánat váfistuvvole sihke meahcceráđđehusas ja sámedikkis.
Luonddusuodjalanlágas evttohuvvo maid, ahte vuođđudanvuloš luonddusuodjalanguovlluin váldojuvvolii vuhtii sámi kultuvrra suodji.
Sámiid ruovttuguovllus 80 % lea sierradásagit suodjaluvvon iige leat realisttalaš ahte luonddusuodjalanviidodagat vuođđuduvvojit lasi dehe viiddiduvvojit aŋkke lagašáiggiid.
Sámediggi evttoha, ahte birasministeriija álggaha dakkaviđe rievdadit lágaid, mat stivrejit sámiid ruovttuguovllu luonddu- / álbmotmehciid lágaid, nu ahte dat dávistit sámi kultuvrra geahnohuhttinsuodjái.
Sámediggi atná eanas positiivvalažžan evttohusa das, ahte meahccebivdu livččii lobálaš dihto ráddjemiid mielde luonddusuodjalanguovlluin.
Dát lea earenoamáš bures ákkastallojuvvon sámiid ruovttuguovllus, gos stuora oassi eananviidodagas lea suodjaluvvon.
Meahccebivdu luonddusuodjalanguovlluin galgá seailut dušše sápmelaččaid ja guovllu olbmuid riektin eaige báikegotti olggobeale olbmuide galgga mieđihuvvot meahcástanlobit luonddusuodjalanviidodagain.
Sámedikki oainnu mielde sarvvabivdu galggalii leat maid vejolaš suolddusuodjalanviidodagain go dat lea ráddjejuvvon guovlluguovdásaččat ja jos náliid várjaleapmi dan gáibida.
Oba luonddusuodjalanguvlui ii sáhte addojuvvot luomos meahccebivdu, muhto meahccebivdu galgá lea ráddjejuvvon guovlluguovdasaččat ja leat ákkastallamis ekologalaččat ja kultuvrralaččat.
Meahccebivdu lea dehálaš sámi ealáhus dego maid boazodoallu.
Loahppavahkku manainai Helssegis gieđat dievva bargguiguin.
Duorastatiđit oassálasten biodiversiteahttabargojoavkku čoakkámii, mas gieđahallojuvvui Suoma njealját eananraporta biodiversiteahttasoahpamuša olláhuhttima dilis ja sohppojuvvui raporteterengeavadiin.
Moai galggaime deaivat juo ministara Gilbbesjávrre guossástallama oktavuođas muhto dalle munno áigedávvalat eai heiven oktii.
Gárvvistin deaivvadeami váste duogášmuittuhančállaga, mii gávdno maid sámedikki ruovttusiidduin reivvet ja muittuhančállosat – gaskabláđis.
Deaivvadeapmi lei suohtas, ságastalaime áigeguovdilis láhkafidnuin ja sámedikki dárbbus oažžut birasáššiid áššegieđahalli.
Ságastalaime maid dálkkádatrievdamis ja dan váikkuhusain ja leimme ovttaoaivilis das, ahte dálkkádatrievdamii gullevaš barggut lassánit boahttevuođas.
Deaivvadeami vuođul sámediggi sáddii álgaga sierra ministeriijaide ja dan maid diehtun Sámi leana riikkabeaiveáirasiidda birasáššiid áššegieđahalli virggi vuođđudeami várás.
Lean dán vahku mielde dohkkehan maid golbma cealkámuša prošeaktaohcamušain.
Deaivvadeami áššelisttus lei ALKU-fidnu ja gielddaid stahtaossodatvuogádaga ođastus.
Sámediggi guđii deaivvadeamis viiddes duogášmuittuhančállosa, mii gávdno fargga maid dikki ruovttusiidduin reivvet ja muittuhančállosat gaskabláđis.
Alku-fidnu leat dál riikkabeivviid gieđahallamis.
Sámediggi lea duhtavaš dasa, ahte ii sámedikki doaibmaruhtadeapmi eaige sámi giellalága ruhtadanbarggut sirdojuvvo eret vuoigatvuohtaministeriijas.
Positiivvalaš Alku-fidnus lea maid dat, ahte láhkaásaheapmi dahká vejolažžan sámegiel bálvalanovttadaga vuođđudeami.
Jáhkán, ahte sámediggi oažžu giitit dás vuoigatvuohtaministara nanu doarjaga sámedikki evttohussii.
Livččiimet diehttelaš sávvan, ahte láhka livččii leamaš eambbo geatnegahtti.
Lihkus ALKU-fidnu lea gárganan nu ahte dat ii uhkit šat sámiid kulturiešstivrema.
Lean goitge behtton dasa, ahte ráđđehusprográmma mielde ruhtaministeriija ii leat viggan gárgehit sámiid kulturiešstivrema.
Ságastalaimet maid gielddaid stáhtaossodatvuogádaga ođastusas, mii lea sámiid ja sámedikki dáfus morašlaš ođastus.
Gielddaid stáhtaossodatvuogádaga ođastus galgá boahtit vuoibmái jagi 2010 álggu rájes.
Ruhtaministeriija lea válmmaštallan evttohusa, ahte sámegiel sosiála- ja dearvvašvuohtabálvalusaid ruhtadeapmi sirdojuvvolii njuolga bealljemerkekeahttá sámi ruovttuguovllu suohkaniidda.
Dát dárkkuhivččii dan, suohkanat sáhttet ieža mearridit masa ruđaid atnet, nuppiiguin sániiguin dat sáhttet adnojuvvot vaikki faláštallanbálvalusaide dehe turismabálvalusaid buvttadeapmái.
Dál stáhtaveahkki sámegiel sosiála- ja dearvvašvuohtabálvalusaide lea 600 000,- euro ja dat juhkkojuvvo suohkaniidda sámedikki bakte.
Buncár lea ruhtadeami unnivuohta ja dat, ahte dat mieđihuvvo jahkásaš mearrádusain, ii lága dehe ásahusa vuođul.
Sámediggi ii leat oktege beassan stáhtaossodatvuogádaga ođastusa válmmaštallan bargojoavkku gullamii.
Maiddái veahádatáittardeaddji lea cealkámušaidisguin leamaš fuolas das, mot stáhtaossodatvuogádaga ođastusas váldojuvvo vuhtii sámiid kulturiešstivren ja sámiid vuođđolága vuoigatvuohta iežaset gillii ja kultuvrii.
Go sámiid kulturiešstivrema láhkaásahuslaš ordnen lea boahtán vuoibmái, de sámiid kulturiešstivren lea boahtán riikkaidgaskasaš olmmošvuoigatvuođaid ollái.
Dán ortnega maŋŋel boahtán geahnohuhttimat sáhttet mearkkašit riikkaidgaskasaš olmmošvuoigatvuođalaš rihkkumuša (HE.
Jos evttohus manná dakkáražžan ovddos dego ruhtaministeriija lea evttohan, nu sámiid geahččanguovllus dat lea riikkaidgaskasaš rievtti soahpamušrihkkumuš ja geahnohuhttá sámiid vuoigatvuođa iežaset gillii ja kultuvrii.
Jos sámegiel bálvalusain ii leat mangelágán čuovvun- dehe bearráigeahččoortnet, de bálvalusat hedjonit ja sámi giellalága doahttaleapmi ja olláhuhttin váttásnuvvá.
Sámediggi vuostálastá buot vejolaš vugiid mielde ruhtaministeriija evttohusa ja dat atná buot vejolaš gustojeaddji vugiid evttohusa vuostálastimii.
Ministeriijain eai oro ipmirdeame sapmelaččaid sajádaga ja eat beasa gárgehit sámiid kulturiešstivrema, muhto oažžut duššebeare láivves duostunvuoittuid dego dál Alku-fidnus.
Sámegielain ja sámi kultuvrrain gal ávkkastallojuvvo mearrádusain dalle go daid vuođul sáhttá ákkastallat maid earáide lassiruhtademiid.
Gullen ráđđádallamiin, ahte ovddit beaivve Hálddahusa ja guovlogárganeami ministtarjoavku (Halke) lei mearridan mieđihit bissovaš stáhtavehkiid bajideami.
Dat ákkastallojuvvo ee. sápmelašvuođain.
Lassiruhtadeapmi lea buorre ášši, daningo gielddaid ekonomiija lea báhuid váttisvuođaid siste ja dat gillájit stuora muotkundáhpehallamis.
Eandalii nuorat mutkot gielddain eret.
Gielddat ožžo Halke mieđihan sierra sápmelašlási, mii lea prosentuálalaččat ožžojun bajidanmearis Eanodaga ossodagas sulaid 55 % Ohcejoga sulaid 70 % Anára 23 % ja Soađegili ossodagas sulaid 16,5 %.
Sápmelašlassi lea ollásit bealljemerkekeahtes ruhta, dehege dan sáhttá bidjat vaikko luottaid fuolaheapmái dehe virkosmahttindoibmii jos gielda nu mearrida.
Ruhtaministeriija stáhtačálli Reina dajai, ahte ruhtadeami ii sáhte bealljemerket daningo dat livččii gielddaid iešstivrejupmái seahkáneapmi.
Gielddaid iešstivrejupmi ii sáhte leat nannosit go sámiid vuođđolágas dáhkiduvvon kulturiešstivren dehe sápmelaččaid vuođđolágas nannejuvvon álgoálbmotsajádat.
Orru leame nu, ahte ákkastaladettiin ruhtadeami sápmelašvuođain, de viggojuvvo estojuvvot ruhtadeami bajideami kritihkka riikkabeivviin ja eará gielddain, mat šaddet máksit dán ruhtadeami vearromáksiid lassin.
Ruhtaministeriijas lea vaikko man imašlaš boasttostatistihhkat sápmelaččaid mearis mearrádusaid doarjjan.
Mearrádusa gaskavuohta sámiid vuođđolágalaš iešstivremii ja riikkaidgaskasaš soahpamušaide galgá árvvoštallojuvvot ministeriijaid ja bearráigeahččoorgánaid ovttasbargun.
Vuosttažettiin lassiruhtadanossodat galgá juolluduvvot sámedikki bakte juhkkojuvvot sámegiel bálvalusaide, daningo dušše dát meannudeapmi dahká vejolažžan bálvalusaid váikkuhanvuođa árvvoštallama ja dáhkida dan, ahte ruhtadeapmi manná sámegiel bálvalusaide.
Dát lea fuobmájuvvon ee. kulturbálvalusaide várrejuvvon stáhtaossodagaid geavahusas gielddain.
Jos ruhtaministeriija hálida eakti vuogi mielde lassiruhtadeami mannat sámegiel bálvalusaid buvttadeapmái ja gárgeheapmái, de dat galggalii mieđihit ruhtadeami sámedikki bakte juolluduvvot viidáseappot gielddaide ja gieldalaš bálvalusaid buvttadeaddji gieldaovttastumiide.
Lea maid imaš, ahte ruhtaministeriija ii mange muttos konsulteren sámedikki ruhtadeami dárbbus, vaikko dat lea buoremus ministeriijaidnai dovddastan áššedovdi áššiin, mat gusket sápmelaččaid ja sámediggi diehtá gielddaid ruhtadandárbbu sámegiel bálvalusaid buvttadeamis.
Bivddán láhkačálli ja sosiála- ja dearvvašvuohtačálli dutkat, mii livččii buoremus vuohki ovdánit áššis ja dahkatgo mearrádusas vejolaš muittuhusaid dehe guoddalemiid sierra bearráigeahččoorgánaide.
Ášši galgá juohke dáhpáhusas gieđahallat vuođđoláhkaváljagottis.
Imaštalan manin dáin ođastusain ii ságastallojuvvo ollenge sámi medias, vaikko dáin fidnuin leat stuora váikkuhusat sápmelaččaid sajádahkii ja kulturiešstivremii.
Media meroštallet almmolaččat válddi fáktan ja dál jos goassige kritihkalaš journalisma dárbbahuvvo.
Reina deaivvadeami maŋŋel bargobeaivi ii lean easka go álgán ja deaivvadeamit joatkahuvve.
Sámedikki gáibádussan lea čáhcelágas sámi kultuvrra geahnohuhttima suodji.
Vuoigatvuohtaministeriijas lei gážžáris jurddaheapmi sámedikki cealkámušastis ovdanbuktin áššiide.
Dáppe jurddaheapmi lei aivve nuppelágán go vuoigatvuohtaministeriijas.
Ráđđádallamis lei buorre vuoigŋa ja birasministeriija virgeolbmot dolvot sámedikki ovddidan rievdadusaid ovddosguvlui.
Buot kommeanttat, fuomášumit ja jurdagat leat álohii buorit ja válddán daid mielalis vuostá.
Luopmodearvvuođagat
Dál lea manname goalmmát luopmobeaivi ja muitalan maŋimus ođđasiid sámedikki áššiin ovdal go bázán ollásit lupmui.
Lean luomus 18.8. rádjái, muhto vástidan dárbbu mielde bloggai boahtán kommeanttaide maiddái luomu áigge.
Mannan vahku sámediggi attii cealkámuša Duottar-Sámi eanangoddelávas.
Sámediggi ii lean ollenge duhtavaš eanangoddelávvii ja evttoheimmet olu rievdadusaid.
Okta stuorimus váttisvuođain lávvagárttas lea várrehus Njunnás-Lismá luddii, mii boađálii sámiid ruovttuguvlui ja meahcceguvlui.
Meahcceláhka gieldá luoddafidnu iige luddii leat mihkkege ákkaid.
Mihá eanet jearga lea gárgehit Anára ja Oarje-Sámi oktavuođaid nu ahte buoriduvvojit dat luottat mat leat juo leame ja nu ahte divvojuvvo Lompolo-Vierelä meahccebiilaluodda albma luoddan.
Sámediggi gáibidii maid geologalaš gávnnosbáikkiid sihkkuma eret lávvagárttas.
Boazodollui galgá leat iežas lávvamerken.
Gilbbesjávrre buohta Sáná guovlu lea merkejuvvon lávvagártii turismaválddálaš guovlun.
Guovlu galggalii merkejuvvot boazodoalloválddálaš guovlun.
Lávvagártii merkejun mohtorgielkásálahagat galget sirdojuvvot mannat gilleguovddážiid gaskii dálá luottaid lahkosiidda.
Eanodaga suohkan lei evttohan eanangoddelávvii ee. Bassičerrui čierastallanhisse huksema, Nieidaskáidái unnafápmorusttegačča huksema, Gilbbesjávrái girdišilljovárrehusa ja dasa lassin beanageasosvuodjindoaimma suovvama meahcceguvlui.
Bassičerrui ii sáhte merket čierastallanhissevárrehusa daningo dat lea álbmotmeahccelága vuostá.
Gustojeaddji lágáidvuostásaš fidnuid lea aivve dušši evttohit lávvagártii ja dat ájiha dušše eará gárgeheami.
Girdišilju vuođđudeapmi Gilbbesjávrái lea hui eahperealisttalaš ulbmil go iihan Eanodaga girdišilljodoaibmage leat gánnáhahtti.
Beanageasosvuodjin heive gal ordnejuvvot dasttánaga giliid lahkosiidda dáláš mohtorgielkásálahagaide, muhto ii meahcce- ja duottarguovlluide.
Mannan vahku sámediggi attii maid cealkámuša meahccelága rievdadeamis.
Láhkaevttohusas leat njuolggadusat álbmotlaš meahcceprográmmas ja dan geatnegahtti váikkuhusas nu ahte prográmma stivre vuvddiid dikšuma.
Dasa lassin láhkaevttohusas evttohuvvo čuohppanilmmuhusa dahkan ja geatnegahttojuvvo rihkuslága vuođul vesáid dikšun.
Sámediggi mearkkaša, ahte sámiid ruovttuguovllus vuovdedikšumis ja – geavaheamis galget váldojuvvot vuhtii sámediggelága ja vuođđolága mearrádusat, mat gusket sápmelaččaid.
Sámiid ruovttuguovllus máŋggabeallásaš meahcci lea dehálaš boazodollui.
Sámiid ruovttuguovllus vuovdedikšun- ja čuohppanvuohkin galggalii leat njárbudančuohppan, mii olláhuhttojuvvolii litná gieđahallanvugiid mielde.
Njárbudančuohppan dahká vejolažžan sierraagát muoraid seailuma, luonddu biodiversiteahta ja árbevirolaš eanangeavahanvugiid hábmen biotohpaid seailuma ja bohccuiguin bargama ekonomiijavuvddiin sámiid ruovttuguovllus.
Obanassiige meahccečuohppama láhkamearrádusain galggalii viggat nd. litná čuohppanvugiid duvdimii ja deaddočuokkisin galggalii leat luonddu máŋggahápmásašvuođa dorvvasteapmi ja vuvddiid ávkin atnin suvdilis vugiid mielde.
Sámiid ruovttuguovllus galgá čuovvut dušše luondduviđa ja ekologalaš vuovdedikšuma.
Sámiid ruovttuguovllus vuovdedikšun galggalii vuođđuduvvat bissovaš šaddadeapmái iige jalgadin čuohppamii ja dan maŋŋelaš vesáid ceggemii.
Sámediggi mearkkáša dasa lassin, ahte meahcit ja vuovddit leat sihke dehálaš meahcástan- ja muorječoagginbáikkit ja mearkkašahtti áhpásnuvvanbáikkit.
Sámediggi oaidná dehálažžan, ahte oba meahcceláhka ođasnuhttojuvvo ja evttohan dan hohpolaš álggaheami.
Láhkaásaheami ođasnuhttinbarggus galggalii suokkardit meahcceguovddážiid sajádaga, gaskavuođa biraseiseválddiide ja láhkamearrádusaide sihke sierralágán ekologalaš vuovdedikšunvugiid ja maiddái earenoamážit vuovdedikšunvugiid sámiid ruovttuguovllus.
Sámedikki cealkámušat gávdnojit farggabáliid ollislažžan sámedikki ruovttusiidduin.
Mannan vahku mannen ságastallame sámi kulturguovddáža arkiteaktadoaimmahagain fidnu ovdáneamis ja gullame arkiteavttaid oainnuid guovddážii gullevaš gažaldagain.
Seamma mátkkis mannen oahpásnuvvame Davvebađaeatnama museačájáhussii munnje boahtán oktavuohtaváldima vuođul.
Čájáhusas nektojuvvui maid navdojun sápmelaš diehtti (šamána) dákteriggi.
Čájáhus gáibida mu mielas joatkkasuokkardeami ja leannai bivdán min kulturčálli vuojulduvvat áššái dárkileappot.
Lean maid bivdán museahoavdda váldit munnje oktavuođa luomuid maŋŋel.
Mannan vahku sierra mediat leat muitalan ohcejotlaš sápmelaš fitnodatolbmuid vuođđudan sámi turismafitnodatolbmuid searvvi. Vuosttaš dahkun dan ságadoalli lea kritiseren sámedikki, ahte dat ii váldde vuhtii sámi turiusmafitnodatolbmuid dárbbuid ja váldá vuhtii dušše sámi boazodoalu dárbbuid ja vuoruha daid.
Mearkkašan iluin, ahte ođđa sámi searvvit vuođđuduvvojit.
Dat álkidahttá sámedikki ja sámi fitnodatolbmuid gaskavuođa ovttasbarggu.
Sámediggi váldá mielalis vuostá sámi turismafitnodatolbmuid searvvi álgagiid ja gárgehanjurdagiid aivve seamma ládje go earánai sámi servviid álgagiid.
Kritihkka lea ávkkálaš, daningo dat gárgeha sámedikki doaimma, muhto kritihkka galgá vuođđuduvvat duohtaáššiide iige miellagovaide.
Boazodoalu beroštumiid vuodjin lea sámedikki bargu daningo láhkamearrádusat geatnegahttet sámedikki atnit ávvira sámi kultuvrra ja ealáhusaid beroštumiin.
Modearna dulkoma mielde árbevirolaš sámi ealáhusaid lassin sámiid ealáhusaide lohkkojuvvojit maid ealáhusat, mat duvdet árbevirolaš ealáhusaid ja mat sáhttet laktojuvvot árbevirolaš ealáhusaide.
Sámediggi lea evttohan dán válgaáigodaga doaibmaplánastis, cealkámušainis ja Lappi-bargojoavkkus, ahte earenoamážit ekologalaš, smávva sámi turismadoaibma galggalii dorjojuvvot sámiid ruovttuguovllus.
Sámediggi lea máŋggain oktavuođain cealkán ja vuodján ee. namuhuvvon Lappi-bargojoavkkus diehtojohtalusoktavuođaid buorideami daningo dálá dilli bidjá sámi fitnodatolbmuid eahpedásseárvosaš sajádahkii.
Sámediggi lea evttohan Sámi (Lappi) eanangoddeplána olláhuhttinplánii viiddes sámi fitnodatobmuid fierpmáiduhttima ja earenoamážit ekologalaš turismma gárgeheami.
Sámedikki geahččanguovllus sámi ruovttuguovllu turisma galgá gárgehuvvot nu ahte dat lea ekologalaš ja guođđá nu stuora boađuid go vejolaš báikkálaš dássái ja smávvafitnodatolbmuide.
Sávan, ahte ođđa searvi dahká lagaš ovttasbarggu maiddái boazodolliiguin.
Ovttasbargguin sáhttá garvit sierra ealáhusaid gaskavuođa ruossalašvuođaid.
Sámiid ruovttuguovllu boahtteáigi gáibida máŋggabeallásaš ealáhusráhkadusa ja dušši riiddut ja gaccalágáid orrun sierra sámi ealáhusaid gaskkas ii doalvvo gosage, muhto mii galggaleimmet viggat ovttas gávdnat daid buriid vugiid, maiguin sierra sámi ealáhusaid boahtteáigi dorvvastuvvo.
Mu oainnu mielde sápmelaččat galggale ovttas gárgehit ja bealuštit sámi kultuvrra, daningo sámi kultuvrravuostásaš fidnut ja evttohusat buktojuvvojit geažos áigge min čalmmiid ovdii.
Sámi ruovttuguovllu gárgeheapmi ja boahtteáiggi dorvvasteapmi gáibida buot sápmelaččaid ovttasbarggu.
Sámediggi váldá áinnas vuostá álgagiid ja jurdagiid sápmelaččain ja sámi servviin áššiid ovddideami várás.
Dovdamušat ON:a bissovaš foruma maŋimus vahku čoakkámiin
Áigi lea gollan jođánit dáppe New Yorkas ja ihttin lea máhccan Supmii.
Bissovaš foruma čoakkámat ja daid ng. side-eventtat dehege oalgedáhpáhusat leat leamaš miellagiddevaččat ja ávkkálaččat.
Lean ožžon oktavuođaid sierra álgoálbmogiid ovddasteddjiiguin.
Mannan vahku duorastaga dollen guokte válmmaštallon sáhkavuoru Suoma sáttagotti ovddas.
Vuosttaš sáhkavuorru gieđahalai dálkkádatnuppástusa ja álgoálbmogiid ja nubbi giela.
Ságat gávdnojit ollislažžan sámedikki ruovttusiidduin liŋkka dokumenttipankki (dokumeantabáŋku) --&gt; puheet (ságat) bakte.
Maiddái sámedikki láhkaolbmo ja I várreságadoalli válmmaštallon sáhkavuorut bissovaš foruma olis boahtiba seamma siidduide.
Ovttastuvvan Našuvnnaid preassadieđáhusas leat čohkkejuvvon guovddášáššit, maid bukten sáhkavuorustan ovdan.
Máŋggat riikkaidgaskasaš soahpamušat ja ee. ON:a álgoálbmotjulggáštus addet buriid vejolašvuođaid dáhkidit álgoálbmogiid váikkuhanvejolašvuođaid dálkkádatrievdama caggamis.
Sáhkavuorustan, mii gieđahalai álgoálbmotgielaid, bukten ovdan giela ja kultuvrra gaskavuođa ja giela mearkkašumi álgoálbmotkultuvrra seailumii ja gárgáneapmái.
Deattuhin ságastan maiddái dan, ahte álgoálbmotgielaid ii sáhte geahčadit dušše veahádatgiellan, muhto álgoálbmotgiellan.
Válden ovdan Suoma sámegielaid dili ja earenoamáš fuollan bajidin oidnosii nuortalašgiela dili.
Muittuhin bissovaš foruma maid dan duohtaáššis, ahte mii leat massán maŋimus jagiid logat sámegiela, áhkkilsámi.
Movttiidahtten buot bissovaš foruma áirasiid, stáhtaid ja álgoálbmogiid gáhttet álgoálbmotgielaid, dorvvastit daid boahtteáiggi láhkaásahemiin ja resurssaiguin ja eandalit nu ahte buohkat hupmet eatnigielaset iežaset mánáide, ustibiidda ja almmolaš oktavuođain.
Mannan vahku bissovaš forumas ledje ovdan áššit, mat gieđahalle dálkkádatnuppástusa, álgoálbmotgielaid sihke álgoálbmogiid dearvvašvuohta- ja sosiálaáššiid sierrasárgosiid.
Dán vahku áššelisttus leat leamaš olmmošvuoigatvuođat, álgoálbmotmánát ja – nuorat sihke álgoálbmogiid muotkun árbevirolaš orrunguovlluin gávpogiidda.
Bissovaš forum giittii ON:a sierraraporterejeaddji Rodolfo Stavenhagena su olmmošvuoigatvuođaid beales bargan barggus.
Su doaibmaáigodat nohká miessemánu álggus.
Suoma stáhta lea min buohkaid illun čatnasan doarjut álgoálbmogiid sajádaga buorideami.
Suopma doarju 75 000 €: in ON:a hálddašan álgoálbmotruhtarájuid dán jagi.
Dán dieđu muitale munnje Suoma sáttagotti olgoriikkaministeriija ovddasteaddjit.
Mus lei illu oahpásnuvvat Suoma ON:a ambassadöra Kirsti Lintosiin, geainna ságastalaime viidát áigeguovdilis sámi gážaldagain ja earenoamážit sámegielain.
Munnje lei maid stuora gudni oahpásnnuvvat professor Carstein Smithiin, gii lea ovddidan sápmelaččaid sajádaga hui viidát davviriikkain ja earenoamážit Norggas.
Dál su fuollan lei earenaoamážit sámi soahpamuša ratifiseren davviriikkain, muhto son movttiidahtii maid Suoma sámedikki áŋgiruššat nu ahte Suopma sáhttá ratifiseret ILO 169-soahpamuša.
Mun várra máhcan maŋŋel iežan blogiin ON:a bissovaš foruma áššiide.
Duottar-Sámi eanangoddelávas, vuođđolága ođastusas ja sámi universiteahtas
Sámedikkis ledje máŋggat mearkkašumit eanangoddelávvii.
Dasa lassin gáibideimme ee. Lismá-Njunnás luoddavárrema sihkkojuvvo eanangoddelávas, dego maid turismii várrejuvvon viidodatvárrema Bassičearus.
Sámi kulturbirrasa dáfus dehálaš guovlluid evttoheimmet lasihuvvot mealgadit ja omd. Sáná guovlu galggalii leat dákkár.
Vahkuloahpa válmmaštallen áššemeannudeddjiin duogášmuittuhančállaga mánnodaga vuođđolága ođasnuhttinbargojoavkku gullandilálašvuhtii.
Guđiimet vuoigatvuohtaministeriija bargojovkui duogášmuittuhančállaga, mas gáibideimmet ođđa vuođđolága váldit vuhtii ILO 169-soahpamuša ratifisereneavttuid ja álgoálbmogiid vuoigatvuođaid iežas paragráfan.
Sámedikki virggálaš oainnu vuođđoláhkaođasnuhttimii mearrida sámedikki dievasčoakkán.
Gaskavahkko lei sámedikki stivrra čoakkán.
Ášši gáibida vel joatkkaválmmaštallamiid, omd. vuđolaš čielggadeami, ja mu mielas boahttevaš universiteahtta galggalii leat albma ládje davvviriikkaid oktasaš, ii mange álbmotlaš ráhkadussii dehe skuvlenlágádussii čadnojuvvon.
Čállen sulaid mánu áigi viidáseappot iežan blogis sámi universiteahttafidnus.
Stivrra čoakkáma áiggiid dieđihangaskaomiin čielggai heahkástuhtti diehtu.
Lappi ja Oulu universiteahtat leat bidjan čielggadanolbmá čilget evttohusa universiteahtaid oktasaš sápmelašvuhtii gullevaš doaresdieđálaš vuođđooahpuin, magistara dutkkosii doalvu skuvlenprográmma sisdoalus ja dahkat evttohusaid dutkanprográmmas, mii laktása sápmelašvuhtii.
Sámedikki eai leat gullan áššis sámediggelága 9 §:a mielde.
Nubbi stuora váili čielggadanbarggu álggaheamis lea dat, ahte dat ii váldde vuhtii sámi universiteahttafidnu.
Skuvlenprográmmaid vuođđudettiin lea hui dehálaš váldit vuhtii guovllu dárbbuid.
Eanas vejolaš čielggadanvuloš magisttarprográmmas válmmaštuvvan olbmuin boađále doaibmat sámi institušuvnnaid bálvalusas ja sierra bargguin sámiid ruovttuguovllus.
Dát ii lea mange dilis dohkálaš ja njuolgut áibbas dohkketmeahttun dahku Lappi ja Oulu universiteahtain.
Skuvlenčovdosiiguin mii galgat dáhkidit maid dan, ahte sápmelaččat eai dárbbat muotkut luksa allaskuvlaoahpu ja bargosajiid oažžuma dihte.
Válddán dán áššeoppalašvuođa ovdan čuovvovaš Sámi parlamentáralaš ráđi stivrra čoakkámis.
Ođđa jagi bargoáššit
Jagi lohppii ledje čoggon máŋggat cealkámušat, mat ledje maid hui viidát.
Juovlaluomuid áigge sámediggi attii viiddes cealkámuša Eurohpa Ráđi guovlluguovdasaš dehe veahádatgielaid eurohpalaš vuođđogirjji olláhuhttimis Suomas Suoma njealját mearreáiggeraportta várás.
Cealkámušasteamet giddiimet fuomášumi earenoamážit giellabeassedoaimma ruhtadeami dorvvasteapmái, sámegielalaš sosiála- ja dearvvašvuohtabálvalusaid ruhtadeami vuollegis resursseremii ja sámegiela ja sámi kultuvrra oahpahusa buorideapmái.
Eará guovddáš geahčadančuozáhagat leigga sámi giellalága olláhuvvan ja sámegielalaš media dilli.
Čujuheimmet fuollamet das, ahte Suomas eai leat oažžumis sámegiel aviissat ja stuora sivvan dása leat aviisaásahusa váillit ja dat ahte sámegiella ii leat váldon vuhtii álgoálbmotgiellan.
Sámediggi bijai reivviinnis oahpahusministeriija ovdii fuola Ruovttueatnangielaid dutkanguovddáža (Kotus) sámegiela gáhttema dilis ja stáhtahálddahusa gánnáhahttivuohtaprográmma váikkuhusain sámegiela gáhttema boahtteáigái.
Dál Kotusis bargá okta davvisámegiela gáhttejeaddji ja okta oasseáigásaš anárašgiela gáhttejeaddji.
Nuortalašgiela gáhttejeaddji virgi ii gávdno Kotusis.
Dáláš sámegiela gáhttemii biddjon bargiresurssat leat dálážisge vátnát ja lassivirggit váillahuvvojit sakka.
Sámediggi doarjalii oahpahusministeriijai vai dat válddálii vuhtii gánnáhahttiprográmmas sámegiela gáhttema boahtteáiggi ja dáhkidivččii giellagáhttemii dárbahassii lassiresurssaid.
Ovddabealde juovllaid sámediggi attii maid cealkámuša sosiáladorvvu láhkaásaheami ođasteami válmmaštalli SATA-komiteai.
SATA-komitea válmmaštallá ollislaš ođastusaid sosiáladorvui.
Dađi bahábut bargojoavkku barggus ii leat leamaš almmolaš servodatságastallan ja bargojoavkku gieđahallan áššiin lea sáhttán oažžut dieđu dušše dieđihangaskaomiid bakte.
Sámediggi gieđahalai cealkámušastis viidát dáláš sosiáladorvvu láhkaásaheami hedjodagaid sámi kultuvrra dáfus.
Sámediggi evttoha SATA-komitea suokkardallamii vuođđoboahtomálle, man SATA-komitea lea maid guorahallan.
Sápmelaš ealáhusbargái, boazobargái, duodjáriidda, guolásteddjiide ja luondduealáhusfitnodatolbmui ja lotnolasealáhusaiguin bargiide vuođđoboahtomálle dáhkidivččii oalle jeavddalaš boađuid ja álkidahtálii sakka ealáhusbargiid byrokratiija ja dagalii vejolažžan ealáhusaid gárgeheami.
Sámiguovllu bargofápmohálddahusa doaibmaorgánain galget leat sámi ealáhusaiguin bargit ja sámegielalaš lahtut, vai doaibmaorgánain lea dárbahassii ipmárdus, máhttu ja diehtu gieđahaladettiin áššiid, mat gusket sápmelaččaid.
Boazobargiid bargguhisvuođa áigge doarjja galgá gárgehuvvot nu ahte birgenláhki lea geavadis vejolaš.
Boazobargiide galgá dáhkidit vuoigatvuođa bargodearvvašvuohtadikšui ja maiddái luopmosadjásašvuohtavuogádat galgá gárgehuvvot.
Lagamus riegádahttinbáiki Sámi ruovttuguovllus lea máŋggaidlogiid miillaid geahčen.
Ahkeolbmuide galgá dorvvastit subjektiivvalaš vuoigatvuođa iežas giela ja kultuvrra miel ruovttudikšui.
Maiddái oapmehašdivššu doarjjadássi galgá vel gárgehit.
Dálkasiid sáddengolut galgá oažžut buhtadusvuloš goluid ollái.
Dát buoridivččii earenoamážit sámiid ruovttuguovllu boares olbmuid ruovttus orruma ja dáhkidivččii guhkes gaskkain fuolakeahttá boaraniidda dásseárvosaš vuoigatvuođaid orrunbáikkis fuolakeahttá.
Sámediggi evttohii sámediggelága § 9 miel ráđđádallamiid sámiid eallindiliid ja sosiáladorvvu gárgeheami várás.
Sámediggi attii viiddes badjel 20-siidosaš cealkámuša, mas giddejuvvui earenoamáš fuomášupmi go sámiid eananvuoigatvuođat eai leat olláhuvvan, ILO 169-soahpamuš ii leat ratifiserejuvvon, sámedikki cealkámušat ja ráđđádallamiin ovddiduvvon oainnut eai leat váldojuvvon vuhtii láhkoođastusbargguin ja muđuid eiseválddiid olis, plánejuvvon guovlluid ođasnuhttinođastus-fidnu vejolaš olláhuvvama heajudemiide sámiid dáfus ja áigeguovdilis láhkašasahanfidnuide sámiid vuoigatvuođaid dáfus.
Cealkámušas gieđahallui soahpamuša artiklaid mielde ovttaveardásašvuohtalága doaibmivuohta Suomas, sámi giellalága olláhuvvan sihke sámegiela ja oahpahusa dilli Suomas.
Ráđđádallama áššelisttus ledje ee. boazodoalu ja luondduealáhusaid ruhtadanlága (POLURA) ođastus, sámi kultuvrra ja – ealáhusaid gokči ođasnuhttinvuloš vuovdesertifiserenkriteara, ruvkelága ollislaš ođastus, boazodoalu luohpanortnega válmmaštalli bargojoavkku evttohusat, sámedikki ja sámi ruovttuguovllu bálgesiid ovttasbargu.
Čoakkámis buktojuvvui diehtun muhtin boazoisidiid ja – dolliid gárven evttohus sámiid boazodoalu dáfus ođđa vuovdesertifiserenkritearan.
Ášši buktojuvvui evttohussan easka čoakkámis ovdan ja dat oaččui báikki nalde leamaš boazoisidiid ovttamielalaš doarjaga.
Evttohusas eai váldojuvvo vuhtii eará sámi ealáhusat.
Čoakkán válddii ášši diehtun, muhto sámediggi gieđahallá ášši iežas doaibmaorgánain.
Dasa lassin evttohus doaimmahuvvo daidda boazoisidiidda, geat eai lean čoakkámis mielde sin doaibmabijuid várás.
Jearaldat lea riikkaviidosaš vuovdesertifiserenbargojoavkku vuollebargojoavkkus, mii doalvu iežas evttohusa vuovdesertifiserenbargojoavkku dohkkeheami várás.
Doalvvun evttohusa maid sámedikki čuovvovaš stivrra čoakkámii, mii mearrida evttohusa gáibidan vejolaš doaibmabijuin.
Buot sámedikki cealkámušat gávdnojit dehe gávdnoježžet fargga sámedikki ruovttusiidduin cealkámušat oasis.
Stáhtahálddahusa luopmobadji nogai ja barggut álge
Dán vahku mielde leat álgán vuosttaš sámedikki gullandilálašvuođat ja virggálaš čoakkámat.
Disdaga sámedikki ovddasteaddjit deive Sámi leana BE-guovddáža ovddasteddjiid.
Sámedikkis ráđđádallamii oassálaste mu lassin ealáhus- ja vuoigatvuohtalávdegotti ságadoalli ja lávdegotti áššegieđahalli, sámedikki láhkaolmmoš.
Sámediggi lea guhká geahččalan oažžut sámediggái virgeolbmo, man ovddasvástádussan leat ealáhusáššit.
Dálá ealáhuspolitihkka lea dikšojuvvon sámedikkis prošeavttaiguin ja eará virgebargguid olis.
Sámi ealáhusaid ovddideapmái lea vejolaš oažžut EU, našuvnnalaš ja sámedikki iežasruhtadanoasi bakte sámediggái bargui aŋkke jahkái ja vejolaččat guovtti jahkái mearreáigásaš koordináhtora, man ovddasvástádussan lea sámi ealáhusaid ovddideapmi.
Koordináhtora doaibmagovva mearrahuvvá eanas sámedikki sávaldagaid vuođul.
Koordináhtora virgi julggaštuvvo ohcanládje ja dan válljeba sámediggi ja BE-guovddáš ovttas.
Ohccis gáibiduvvo aŋkke heivvolaš allaskuvladutkkus, sámegiela máhttu ja sámi kultuvrra ja sámi ealáhusaid dovdamuš.
Barggu doaibmabáiki lea sámedikki olis sámiid ruovttuguovllus.
Koordináhtora bargun lea ee. ovddidit sámi ealáhusaid sajádaga, fitnodagaid doaibmaneavttuid ja gárgehit fitnodagaid ja doaibmiid gaskavuođa fierpmádagaid.
Dárkilit bargogovva meroštallojuvvo čavčča áigge sámedikki ja BE-guovddáža oktasaš ráđđádallamiin.
Ealáhuskoordináhtora bargu lea dehálaš, muhto ealáhusaid gárgeheami ii sáhte dikšut dušše prošeavttaiguin. Dárbbahit bissovaš virggiid sámediggái ja guovlluhálddahussii sámi ealáhusaid ovddidan- ja gárgehandoaimmaide.
Sámi leana BE-guovddáš ja sámediggi leaba ovttaoaivilis sámi ealáhusaid ovddideami ja gárgeheami dárbbus.
Sámi ealáhusaid koordináhtora mearreáigásaš virgi lea dehálaš ja lihkus dat olláhuvvá jáhku mielde juo boahtte jagi álggu rájes johtui.
Bissovaš virggiid vuođđudeapmi lea dehálaš, muhto dat gáibida lassiresurssaid stáhta guovlluhálddahusas ja sámedikkis.
Sámedikki bušeahtta lea liiggás unni ja leatnai geasset válmmaštallan evttohusa vuoigatvuohtaministeriijai lassibušeahta ja boahtte jagi bušeahttaárvalusa várás vai sámedikki bušeahtta stuorulii.
Gaskavahkko mu ledje bovden eanan- ja meahccedoalloministeriijai gullandilálašvuhtii. Dilálašvuođa lei ordnen bargojoavku, mii ráhkada árvalusas ovttageardánahttit eanandoalu doarjja- ja bearráigeahččovuogádaga.
Bargojoavku vuojulduvvá barggustis eanas eanandoalu doarjja- ja bearráigeahččoortnega ođasnuhttimii, boazodoalu bealde doarjja- ja bearráigeahččoortnegii eai jáhku mielde leat boahtime ođastusat.
Bukten ovdan, ahte boazodoalu doarjja- ja bearráigeahččovuogádaga ođasnuhttimis galgá koordinerejuvvot ovttas boazodoalu ja luondduealáhusaid ruhtadanlága (POLURA) ollislaš ođastusa válmmaštalli bargojoavkku bargguin.
Bukten ovdan dan, ahte eanandoalu doarjja- ja bearráigeahččoortnet lea dálá áigge bieđggus ja geatnegasvuođat ja mearrádusat eai meroštallojuvvo láhkaásaheapmái seamma sadjái ja dat bohtet unnánaš hávális.
Váttisin dili dahká dat, ahte lágaid ollesváikkuhusa ii leat sáhttán geahčadit daningo ođastusat leat boahtán almmá viiddes bargojoavkoságastallama haga ja daid ollesváikkuhusat boazodollui eai leat dutkojuvvon.
Dakkár ođastusat ja ortnegat, mat buktet oapmedoalu bearráigeahččomálle boazodollui, eai heive boazosápmelaččaid ealloboazodoallomállii, mas bohccot guođohuvvojit measta miehtá jagi ja danin oapmedoalu bearráigeahččovuogádagat eai galgga olahuvvot guoskat boazodoalu.
Deattuhin maid sámi boazodoalu kultuvrralaš rolla, omd. bealljemearkavuogádaga olis, mii lea doaibmi ja doarju kultuvrra jotkkolašvuođa.
Buot dakkár sárgosat mat dorjot kultuvrra jotkkolašvuođa galget viggojuvvot seailluhuvvot iige boazodoalu galgga vigga ovttaiduhttit eanandoaluin.
Gullandilálašvuođas lei mu mielas miehtemielalaš vuoigŋa ja bargojoavku lohpidii koordineret barggus POLURA-bargojoavkkuin.
Boahtte vahku doalan iežan geasseluomu, oktiibuot golbma beaivvi.
Vahku 34 dáhpáhusat ja boahtte vahku plánat
Čakča lea vuolgán dievas leahtuin johtui ja sámediggelága miel ráđđádallamat leat álgán.
Mánnodaga álggii Lappi-bargojoavkku čakčabadji.
Lappi-bargojoavku lea dievasmahttojuvvon ođđa lahttuiguin vai dásseárvolága gáibádus olláhuvvá.
Iežan ulbmilin loahpparaportas lea viiddidit sámi kultuvrra ja ealáhusaid osiid ja buktit sámedikki oainnu fidnuide, mat gusket sámiide.
Lean bivdán oainnuid sámedikki stivrras, hálddahushoavddas ja lávdegottiid áššegieđahalliin.
Válddán maid áinnas blogi lohkkiin nisttiid, kommeanttaid ja jurdagiid Lappi-bargojoavkku loahpparaportta čállimii sámi kultuvrra ja Davvi-Sámi áššiid birra.
Fuomášumiid sáhttá bidjat mu blogii ja maid rávdnjebostii: klemetti.
Disdaga sámediggi doalai Heahtás oktasaš čoakkáma Davvi-Sámi bargofápmodoaimmahagaiguin sámegielalaš bálvalusain ja ealáhuspolitihkas.
Sámediggi viggánai beroštumiidis bearráigeahčus giddet ministeriijaid fuomášumi dasa, ahte dat stivrele resurssaideaset sámegielalaš bálvalusaid buvttadeapmái ja vai stáhtahálddahusa buvttadanprográmma válddálii vuhtii maid sámi giellalága geatnegasvuođaid.
Joatkit jagi 2005 rájes álgán čoakkámiid jeavddalaččat.
Gaskavahkko ledjen sámedikki ja Meahcceráđđehusa luonddubálvalusaid ovddasteddjiiguin sámediggelága miel ráđđádallamiin Anáris.
Áššelisttus lei Muotkeduoddara meahcceguovllu dikšun- ja geavahanplána, mas sámediggi, Muotkeduoddara bálges ja Meahcceráđđehus leat ráđđádallan giitehahtti ládje ášši válmmaštallanmuttus ovdalnai.
Buvttiimet ráđđádallamiin ovdan muhtin fuomášumiid ja sámediggi sáhttá vel cealkámusastis dikšun- ja geavahanplánas dárkkilnuhttit oainnuidis.
Nubbin čoakkáma áššin lei Meahcceráđđehusa ovttaveardásašvuohtaplána, mii lea válmmaštuvvan jagi 2006.
Sámediggi buvttii ovdan ovttaveardásašvuohtaplána guovddáš ođasnuhttindárbbuid.
Boahtte mánnodaga lean Njellimis birasministeriija, Lappi birasguovddáža, meahcceráđđehusa ja sámedikki virolaš luonddusuodjalangearregiin, man sierrafáddán lea dán jagi nuortalaškultuvra.
Fárus lea maid nuortalašráđi ovddastus.
Gaskavahkko oassálastán biodiversiteahttasoahpamuša Suomas gieđahalli bargojoavkku čoakkámii Helssegis.
Bearjadaga dollen ruovttoluotta nuortalašguvlui, gos dollojuvvo Bassi Trifon-ávvudeapmi.
Mannan vahkku manai ollásii bargomátkkiin.
Mánnodaga sámedikki ovddasteaddjit ledje sámediggelága 9 § ráđđádallamiin Duottar-Sámi eanangoddelávas Lappi lihtus, Roavenjárggas.
Gáibideimmet Lismá-Njunnás ja Guhtur-Riebanjohka – luoddafidnuid eret váldima eanangoddelávas. Goabbánai luodda lea árrun sámi kultuvrra ja ealáhusaid doaibmaeavttuide.
Evttoheimmet maid, ahte lávas merkejuvvoba sámi kultuvra ja boazodoallu iežaska lávvamerkemiin.
Stivra ii háhppehan gieđahallan buot áššiid ja gieđahalakeahtes áššit sirdojuvvoje sámedikki telefunčoakkámii 16.2. rádjái.
Čoakkámis ledje eatnat nammadanáššit.
Stivra válljii meahciráđđehusa Čárbmaduoddara ovttasbargojovkui boazoolmmoš Kalevi Paadara ja Ohcejoga gieldda doareshálddahuslaš dearvvašvuođa ovddideaddji bargojovkui Luobbal-Sámmol-Sofe, Maria Sofia Aikio.
Sámedikki stivra ásahii nuoraidlávdegotti ovdaprošektii bargojoavkku, man ságadoallin válljejuvvui Gáijot-Ándde-Issáha-Duommá, Tuomas Aslak Juuso ja várreságadoallin Rauni Äärelä.
Bargojovkui válljejuvvoje dasa lassin njeallje eará nuora Suoma sierra guovlluin ja guokte várrelahtu.
Dasa lassin oahpahusministeriija bivdojuvvo nammadit iežas ovddasteaddji bargojovkui.
Sámedikki stivra dohkkehii álgaga vuoigatvuohtaministeriijai sámedikki válgavuogádaga gárgeheami várás.
Álgga vuođđuduvvá sámedikki dievasčoakkáma dohkkehan doaibmaprográmmii 2008-2011.
Álgaga mielde vuoigatvuohtaministeriija galgá vuođđudit sámedikki ja vuoigatvuohtaministeriija ovttasbargojoavku ráhkadit evttohusa samedikki válgavuogádaga ođasteami várás.
Stivra dohkkehii maid sámedikki, meahciráđđehusa ja nuortalašráđi oktasaš evttohusa vuovdesertifiserenkritearan 27.
Stivra mearridii maid guoddalit birasministeriija nannen Gálddoaivvi meahcceguovllu dikšun- ja geavahanplánas alimus hálddahusriektái, ja dál maŋŋelaš guoddaleapmi lea juo doaimmahuvvon AHR:ái.
Anáris dollejin Helsset guvlui veahádatáššiid ráđđádallangotti jagi vuosttaš čoakkámii.
Veahádatáššiid ráđđádallangoddi sáhttá addit cealkámušaid ja evttohusaid, mat gusket vealakeahtesvuođa ja gárgehit sierra eiseválddiid ja organisašuvnnaid ovttasbarggu vealakeahtesvuođa eastadeapmin.
Vuosttaš čoakkámis gieđahallui ráđđádallangotti 2009 doaibmaprográmma ja gulaimet vuoigatvuohtaministeriija áigeguovdilis geahčastaga guovddáš láhkaválmmaštallanbargguin.
Bearjadaga lei vuovdesertifiserenbargojoavkku čoakkán, gosa dolvon sámedikki stivrra dohkkehan oktasaševttohusa vuovdesertifiserenkritearan nr 27.
Evttohus manai dán maŋŋel vuovdesertifiserenbargojoavkku bargolávdegotti gieđahallamii, mii lea dohkkehan dan nuppástusaiguin ja sádden rabas cealkima várás.
Kritearaide sáhttet buot berošteaddjit addit cealkámuša.
Maŋŋelaš dat lea doaimmahuvvon maid sámediggái cealkima várás.
Dán vahku prográmmas lea leamaš stivrra telefunčoakkáma lassin ráđđádallan Eanodaga suohkaniin Heahtás.
Gaskavahkkoiđit lei oahpásnuvvan Eanodaga suohkana sosiála- ja dearvvašvuohtabálvalusaide ja eahkesbeaivve ledje sámediggelága 9 § miel ráđđádallamat Eanodaga lávvafidnuin.
Loahppavahku lean dálveluomus.
Mannan vahku loahpa ja dán vahku prográmma
Mannan gaskavahkko lei Roavenjárggas sámedikki ja sámi guovllu suohkaniiguin ráhkkanančoakkán sámegielalaš sosiála- ja dearvvašvuohtabálvalusaid dorvvasteamis.
Maŋŋelaš ovdal mihcamáraid sámediggi ja suohkanat oktasašsáttagoddin deaivvadit vuođđobálvalanministara ja ovddidit bajádusa sámegielalaš sosiála- ja dearvvašvuohtabálvalusaid stáhtaveahkkái.
Gaskavahkko lei dasa lassin eahpevirggálaš deaivvadeapmi sámedikki, Lappi universiteahta, sámi musea ja sámi oahpahusguovddáža ovddastteddjiiguin. Ságastalaimet ee. sámi kultuvrra oahpahusas.
Universiteahta rektor šállošii go ii lean ovdal váldán munnje oktavuođa universiteahta sámi kultuvrra oahpahusa plánaid olis.
Dárbui dasa livččii leamaš, daningo Lappi universiteahtta lei čielgasit diehtemeahttun Sámi parlamentáralaš ráđis ovdan boahtán sámi universiteahtta - fidnus.
Deattuhin dan, ahte našuvnnalaš čovdosiiguin ii galgga stivrejuvvot sámi universiteahtta-fidnu guđege guvlui, muhto dat galgá koordinerejuvvot juo álggu rájes oktasaš davviriikkalaš sámi vuođu nalde.
Mannan duorastaga prográmmas lei sámedikki stivrra guossástallan Lappi birasguovddážis.
Stivra buvttii ovdan oainnuidis birashálddahusa suorggi áššiin, ságastalaimet áigeguovdilis luodda- ja lávvafidnuin, mat gusket sápmelaččaid ja sávaimet, ahte sáhtáleimmet lasihit ovttasbarggu birasguovddážiin ja ahte dat duvddálii sámi kulturiešstivrema gárganeami.
Vahku prográmmas lei dasa lassin cealkámuša ráhkadeapmi eanan- ja meahccedoalloministeriijas válmmaštallojun ráđđehusa evttohussii ođđa fuođđovahátláhkan ja láhkan meahcastanlága 87 §:a rievdadeapmin.
Sámedikki eai leat gullan dárbahassii evttohusa válmmaštallamis ja sámedikki geahččanguovllus evttohusas leat stuora heajudeamit dáláš lága ektui.
Boazovahágiid buhttema ákkat evttohuvvojit rievdaduvvot nu, ahte stuorabeađu goddin rávis boazu dehe sagaheapmái guđđojun varrismiessi ii šat buhttejuvvole dohkálaš árvvu mielde guovttegeardásažžan muhto bealmmotgeardásažžan.
Boazovahátbuhtadus evttohuvvo máksojuvvot dušše dohkálaš árvvu rádjái boazoeaiggádii ja loahppaoassi buhtadusas máksojuvvolii bálgesii.
Sámediggi gáibidii cealkámušastis, ahte láhkaevttohusat galget válmmaštallojuvvot ođđasit, daningo sámedikki eai gullan dárbbatlaš viidodagas eaige váikkuhusat boazodollui leat dutkojuvvon dárbahassii.
Doalvvuimet cealkámuša maid vuoigatvuohtaministeriija ja riikkabeivviid vuođđoláhkaváljogotti dihtui, man mearrádussii leat čujuhan cealkámušasteamet.
Vuođđoláhkaváljogoddi lea cealkán, ahte sámedikki ovddastus galgá dorvvastuvvot álggu rájes láhkaásahanfidnuin, mat gusket sápmelaččaid.
Ikte mánnodaga Heahtás lei deaivvadeapmi, mas gieđahallojuvvui arkiivasuorggi ovttasbargu ja sámi arkiiva – fidnu.
Deaivvadeamis ledje mielde Suoma arkiivalágádusa ja Oulu eanangoddearkiivva njunnošat sihke oahpahusministeriija ja Sámi musea Siidda ovddastus.
Čoakkámis bessen gullat, ahte sámi arkiivamateriálii vuojulduvvi arkiivafidnu lea jođus ja dat soaitá šaddat duohtan vel dán ráđđehusáigodaga áigge.
Ieš bukten sávaldaga, ahte arkiiva basttálii bálvalit sápmelaččaid maid viiddit surggiin ja ahte dohko čoggojuvvolii maid sámi jietna- ja govvaarkiiva.
Odne deaivvadan Helssegis vuoigatvuohtaministeriija sierraveahki ja vuoigatvuohtaministeriija virgeolbmuid, geaiguin ságastalan áigeguovdilis áššiin, mat gusket sápmelaččaid.
Čoakkámis gieđahallojuvvojit bargojoavkku loahpparaporta ja doaibmabidjoevttohusat.
Raporttas lea iežas oassi, mii gieđahallá sámi kultuvrra ja sámi ealáhusaid. Lean válmmaštallan dán oasi sámedikki doaibmaprográmma ja eará plánaid vuođul.
Bargojoavkku barggu luonddu dihte loahpparaportta ii leat leamaš vejolaš gieđahallojuvvot sámedikki orgánain, muhto lean bivdán sámi oasi váste mearkkašumiid stivrra lahtuin ja ealáhus- ja vuoigatvuohtalávdegotti ságadoalliguovttos ja áššegieđahallis, vai sámi oassi livččii nu máŋggabeallásaš go vejolaš.
Loahpalaččat raporta dohkkehuvvo geassemánu mielde.
Mannan vahku seminárain ja dán vahko ON:a algoálbmogiid bissovaš forumas
Duorastaga 17.4. lei sámedikki rabas seminára ILO 169-soahpamuša ratifisereneavttuin ja sierralágán guovlluguovdasaš hálddašanmálliin Suomas.
Seminára olis olggosaddojuvvui VDD, doseanta Kaisa Korpijaakko-Labba dutkamuš vuoigatvuohtaministeriija diŋgon eananvuoigatvuohtadutkanfidnus (Oikeusministeriön maaoikeustutkimus projektin tuottamien selvitysten oikeudellista arviointia, saamelaiskäräjät 2008, 142 s.,sámás: Vuoigatvuohtaministeriija eananvuoigatvuohtadutkamušprošeavtta buvttadan čilgehusaid vuoigatvuođalaš árvvoštallan).
Dutkamuša sáhttá diŋgot 20 € haddái sámedikkis (
Ávžžuhan dutkamuša váimmolaččat buot olbmuide, geain lea beroštupmi diehtit ILO 169-soahpamušas, historjjádutkamušas, sápmelaččaid vuoigatvuođain ja diehtaga etihkas.
Semináras dollojuvvoje máŋggabeallásaš sáhkavuorut, ja buot hubmit jurddahalle positiivvalaččat sápmelaččaid riektesajádaga buorideami hárrái.
Seminára iežan loahpahansáhkavuorus hálidin buktit ovdan makkárat leat ođđa vejolašvuođat buoridit sápmelaččaid riektesajádaga.
Vuođđolága ja guovlluhálddašeami ođasnuhttinfidnut buktiba ođđa vejolašvuođaid suokkardallat sámedikki ja sápmelaččaid sajádaga.
Sápmelaččaid vuoigatvuođat eai leat mange joavkkus eret, ja sámedikki gáibádusat eai guoskka priváhtaopmodaga ja ovttaskas olbmuid eananoamastusa.
Bearjadaga lei sámedikki lávdegottiid ja diggelahtuid oktasaš seminára, mas gieđahalaimet sámedikki dán doaibmaáigodaga doaibmaplána.
Lávdegottit ledje juo ovddit čoakkámiin gieđahallan doaibmaplána, muhto oktasaš semináras háliduvvui gieđahallot doaibmaplána oktasaččat.
Ieš maid bukten iežan dearvvuođagaid ja oainnuid boahtteáiggi hástalusaide.
Semináras badjáne ovdan maid aivve ođđa oainnut ja jurdagat doaibmaplánii, mat čállojuvvoje bajás ja dat buktojuvvojit stivrra joatkkagieđahallamii.
Loahpalaččat doaibmaplána dohkkehuvvo čuovvovaš sámedikki dievasčoakkámis geassemánu álggus.
Doaibmaplánaseminára lea mu mielas boahttevuođasge buorre baargoneavvu, mainna sámedikki válgaáigodaga bisti doaibma plánejuvvo.
Mánnodaga girden Suoma olgoministeriija sáttagottis Ovttastuvvan Nášuvnnaid álgoálbmogiid bissovaš foruma čoakkámii, man fáddán lea earenoamážit dálkkádatrievdan ja álgoálbmogat ja álgoálbmotgielat.
Jos áigedávvalat dollet, nu doalan duorastaga olgoministeriija sáttagotti ovddasteaddjin sáhkavuoru dálkkádatnuppástusas álgoálbmogiid ja earenoamážit sápmelaččaid geahččanguovllus, omd. disdaga áigádávval ii doallan ja mu sáhkavuorru sirdojuvvui duorastahkii.
Nuppi sáhkavuorustan gieđahalan álgoálbmotgielaid ja earenoamážit sámegielaid.
Bissovaš forum lea earenoamáš liiba oahpásnuvvat sierra álgoálbmogiid diliide ja ovddasteddjiide, forumii oassálasten sulaid 3000 olbmo miehtá máilmmi.
Sápmelaččat leat bures ovddastuvvon bissovaš foruma čoakkámis.
Olgoministeriija sáttagottis lea mu lassin sámi servviid ovddasteaddji, dasa lassin sámedikkis lea maid muhtin ovddasteaddji.
Maiddái Norgga ja Ruoŧa sámedikkis leat iežaska ovddasteaddjit riikkaset ráđđehusaid sáttagottiin.
Bissovaš forumas, dan prográmmas ja mearrádusain gávdno diehtu eŋgelasgillii čujuhusas
Muitalattan čoakkánságaid maiddái blogi bakte.
Sámedikki ruovttusiiddut leat ođasnuhttojuvvon, muhto dađi bahábut eat leat ožžon siidduid vel sámegielaide.
Sámedikki bargiin lea leamaš sámedikki rahpanduđđamiid lassin hohpolaš barggut, man dihte ruovttusiiddut eai leat vel ožžojuvvon sámi giellalága gáibidan dássái.
Siidduid ráhkadusaid ođasnuhttima dihte maiddái dieđáhusaid ja olggosaddimiid báikkit leat rievdan.
Dien publikašuvnna sáhttá láddet pdf-hámis čujuhusas (
Čielggadeamis ráhkaduvvo maŋŋelaš báberhámat publikašuvdna.
New Yorkas gaskavahkkoiđit 23.4.08
Mannan vahkku ledje eatnat čoakkámat ja reaissut.
Láhkaevttohus lea dál riikkabeivviid gieđahallamis eaige dasa boađe šat beare stuora rievdadusat.
ALKU-láhkaevttohusas dahkkojuvvo vejolažžan sámegiel bálvalanovttadaga vuođđudeapmi ja evttohin ahte bálvalanovttadaga plánen álggahuvvo dakkaviđe.
Dilálašvuođas mu guođđin cealkámuš gávdno Sámedikki ruovttusiidduin.
Sámediggi attii álgooainnus Meahcceráđđehusa hálddahusmálle boahtteáiggis bargojoavkkuide, mat plánejit ášši.
Ealáhus- ja vuoigatvuohtalávdegoddi válmmaštallá cealkámuša Sámedikki stivrii čuovvovaš čoakkámisttis.
Mannan vahkku álggii artihkal 8 (j) - bargojoavkku čoakkámiin Roavenjárggas.
Válmmaštalaimet čoakkámis Suoma oainnuid biodiversiteahttasoahpamuša artihkkala 8 (j):s ja dan olláhuhttima evttohusain.
Montrealas lea skábmamánu álggus máŋggabeaivásaš biodiversiteahttasoahpamuš-oassebeliid artihkal 8 (j):a ad hoc-bargojoavkku čoakkán, masa našuvnnalaš 8 (j) - bargojoavku válmmaštallá Suoma oainnuid.
Áššeollisvuođat leat nu stuorrát, ahte joatkit Montreala čoakkáma válmmaštallama golggotmánu loahpas.
Roavenjárggas dollejin Helssegii biodiversiteahttabargojoavkku čoakkámii.
Bd-bargojoavkku čoakkámis gulaimet Ruoŧa lágidan riikkaidgaskasaš biodiversiteahttačoakkáma evttohusain ja biodiversiteahttasoahpamuša našuvnnalaš doaibmaprográmma olláhuhttimis.
Gaskavahkko mus lei čoakkán fas Roavenjárggas, dálges Lappi allaskuvlakonsearnna ráđđádallangotti čoakkán.
Allaskuvlakonsearnnain dárkkuhuvvo Lappi universiteahta ja Sámi leana sierra ámmátallaskuvllaid ráhkadan skuvlenovttasbarggu.
Gulaimet čoakkámis allaskuvlakonsearnna lagašáigge plánain ja dan doaimmas.
Válden čoakkámis ovdan sámegiela ja sámi kultuvrra dutkan- ja oahpahusdárbbuid.
Máŋggat hubmit doarjale ahte Suopma galgá ratifiseret Ilo 169-soahpamuša.
Geavahin dilálašvuođas maiddái oanehis sáhkavuoru ságastallanoasis.
Foruma maŋŋel oassálasten alimus rievtti 200-ávvudandoaluide Helssega universiteahtas.
Sámediggi attii mannan vahku cealkámuša eanan- ja meahccedoalloválljagoddái luonddusuodjalan-lága ođasteamis.
Cealkámuš vuođđuduvai Sámedikki stivrra 6.5.2009 dohkkehan cealkámuššii birasministeriijai.
Dán ođđa cealkámušas Sámediggi lea váldán vuhtii vejolaš Meahcceráđđehusa hálddahusmálle nuppástusaid váikkuhusaid luonddusuodjalanláhkii.
Mannan vahku gullen earenoamáš buriid ođđasiid Eanodaga suohkanis.
Suohkan lea álggahan sámegiel dulkonbálvalusa, man sáhttá oažžut go soahpá ovddaldihtii sosiála- ja dearvvašvuohtabálvalusaid ossodagas.
Dát lea buorre ođas ja ovdamearka maid eará sámiid ruovttuguovllu suohkaniidda.
Lea buorre, ahte Eanodaga suohkan lea ovdamearkalaččat olláhuhttigoahtán sámi giellalága sosiála- ja dearvvašvuohtabálvalusain.
Boahtte vahku mu prográmmas leat fas čoakkámat Helssegis, suvdilis gárganeami doaibmagotti čoakkán ja sámediggelága 9 §:a miel ráđđádallamat eanan- ja meahccedoalloministeriijas boazodolliid luohpandoarjagis.
Mus lea maid illu oassálastit vuoigatvuohtakánslera virgedoaimmahaga 200-ávvudandoaluide.
Virgefriddjavuođasboahtindearvvuođagat
Árgái máhccan bođii jođánit ja virgelobis máhccama vuosttaš beaivvit ledje nu hohpolaččat ahte in leat háhppehan blogga čállit ovdal go dál vuosttaš bargovahku maŋŋel.
Lean duođaid ilolaš das, ahte mus lei vejolašvuohta orrut eret virgebarggus ja bessen čállit nákkosgirjji Oulu universiteahta Thule-instituhtas.
Aivve ollásit in bisson eret sámedikki doaimmas virgefriddjavuođa áigge.
Oassálasten sámedikki stivrra čoakkámii videoráđđádallamiid bakte, mii lea duođaid buorre vuohki ordnet čoakkámiid. Dat seastá áiggi ja mátkegoluid.
Boazodoalu ja luondduealáhusaid ruhtadanláhka dehege nd.. Polura barggahii mu maiddái virgefriddjavuođa áigge.
Dieđáhus sámedikki stivrra addin cealkámušas gávdno sámedikki ruovttusiidduin sihke davvisáme- ja suomagillii.
Bargu álggii dalán olles leahtuin go máhccen bargui, seamma beaivve 11.6. dollojuvvui sámedikki stivrra čoakkán, maŋimus ovdal geassemánu 24. beaivve sámedikki dievasčoakkáma.
Čoakkámis gieđahallui cealkámuš riikkarádio, yleisradio, jagi 2008 muitalusas.
Stivra celkkii, ahte sámediggi ii leat duhtavaš yleisradio sámegiel prográmmafálalaldagaide.
Earenoamážit sámegiel mánáid- ja nuoraidprográmmaid galgá oažžut lasi, nuoraidprográmmat eai leat dál ollenge.
Fuomášupmi giddejuvvui maid sámegiel áigeguovdilis prográmmaid váilumii sihke rádio- ja tv-prográmmafálaldagas.
Sámegiel prográmmaid resursserema galgá lasihit dálážis, earenoamážit váili lea mánáid- ja nuoraidprográmmaid bealde.
Eará áššin dohkkeheimmet addojuvvot evttohusa dievasčoakkámii sámegiel sosiála- ja dearvvašvuohtabálvalusaid ruhtadeamis boahtte jahkái.
Stivrra čoakkáma maŋŋel rahpen Anáris sámi dáiddačájáhusa, masa lea čohkkejuvvon sámi dáiddariid ja Sámi Duodji-searvvi dáidda dego maid girkotekstiillat.
Čájáhus lea geahččanveara ja dat addá máŋggabeallásaš gova modearna sámi dáidagis ja duojis.
Dáiddačájáhusa maŋŋel sámediggi fálai sámi girkobeivviid ávvudangussiiide eahketmállásiid, maid olis mus lei illu luobahit sámedikki kulturlávdegotti juohkin gudnebálkkašumi eanodatlaš Anni-Marja ja Helena Valkeapääi earenoamážit sudno sámi vuoiŋŋalaš kultuvrra buorrin bargan badjel 40-jahkásaš barggus.
Bearjadatiđit ordnejuvvon iđitgáfestallamis deiven earkebisma Jukka Paarma ja bisma Samuel Salmi mihtoša ovttas sámedikki ovddasteddjiiguin.
Juo ovdditeahkeda boradanbeavddis mus lei dilálašvuohta ságastallat sudnuin, daningo čohkkájin eahketmállásiid boradanbeavddis sudno searvvis.
Iđiságastallamiin jotkkiimet ságastallama sámegiel bálvalusain ja sámi girkoárbevieruid dikšumis.
Evttohin, ahte girku válddálii ovddasvástádussan sámi ávnnaslaš girkoárbevieru dikšuma ja ruhtadeami nu ahte ruhtada omd. Ohcejoga girkostobuid bajásdoallama.
Dán vahku lean dohkkehan muhtin hohpolaš cealkámuša.
Cealkámušas vuojuimet váljagotti doaibmasuorgái dehege áššiide, mat gusket boazodoalu ja guolástusa.
Alku-fidnus čohkkejuvvojit barggut, mat gusket boazodoalu ja guolástusa, BE-guovddážiin, guolledoallo- ja eanandoallobiirriin ealáhus-, johtalus- ja birasguovddážiidda.
Evttohit, ahte boazodoallo- ja guolástanbálvalusaid galgá oažžut sámi ruovttuguovllus sámegillii sámegiela bálvalanovttadagas.
Cealkámuša vuođđun lei dievasčoakkáma dohkkehan cealkámuš Alku-fidnus.
Nubbi cealkámuš guoskkai bargojoavkku evttohusaid, mat gieđahallet Yleisradio almmolaš bálvalusaid ja ruhtadeami.
Dađi bahábut cealkámušbivdaga hohpolašvuohta ii dahkan vejolažžan gieđahallat cealkámuša stivrras.
Bargojoavku evttoha, ahte tv-lobis galgá luohpat ja sirdásit buohkaide bákkolaš mediamáksui, mii livččii 175 euro sturrosaš.
Mediamáksu govččalii radio, interneahta, televišuvnna ja giehtatelefuvnna bakte čuvvojuvvon YLE prográmmaid ruhtadeami.
Buot riikkavuložat atnet dihto muttos Yleisradio bálvalusaid, muhto omd. dušše interneahtta-ođđasiid geavaheddjiide máksu sáhttá leat govttoheapme.
Mediamávssu doaibmivuohta galggaliinai árvvoštallojuvvot omd. viđa jagi gaskkaid.
Sámiid ruovttuguovllus leat guovllut, main sámi radio ii gullo albma ládje ja digitelevišuvdna ii oidno.
Mediamávssu vearroluonddu geažil Yleisradio galgá dáhkidit almmá sierra goluid haga radio gulloma ja tv oidnoma.
Jos dát ii sáhte dáhkiduvvot, de suoivvaguovllu orrut eai galgga dárbbahit máksit mediamávssu.
Giddiimet fuomášumi maiddái Yleisradio oppalašbálvalusa geatnegasvuhtii.
Sámediggi evttohanai, ahte oppalašbálvalusa geatnegasvuođa meroštallan ja olláhuvvan suokkarduvvo ovttas sámedikkiin.
Hálddahusráđis galggalii leat sámedikki ovddastus mearridettiin áššiin, mat gusket sámegiel prográmmabuvttadusa ja Yle Sámi radio doaimmaid.
Dán vahku disdaga joatkahuvve sámi ruovttuguovllu suohkanguossástallamat ja vuorus ledje ráđđádallamat Anára suohkaniin.
Áššelisttus ledje sámi kulturguovddáš-fidnu, čuvgehussuorggi vuollásaš sámegiel oahpahusáššit, sámi sosiála- ja dearvvašvuohtaáššit, suohkana ovttaveardásašvuohtaplána, eanangeavahan- ja eará áigeguovdilis áššit.
Gaskavahkko oassálasten biodioversiteahtta-bargojoavkku giđđabaji maŋimus čoakkámii, mas dohkkehuvvui Suoma njealját riikkaraporta soahpamuša olláhuhttimis ja dat sáddejuvvo biodiversiteahttasoahpamuša čállingoddái.
Lean duhtavaš riikkaraportii, daningo sámedikki ovddidan áššit bohte mielde riikkaraportii.
Seamma beaivve sámediggi ráđđádalai eanan- ja meahccedoalloministeriijas boazodoalu ja luondduealáhusaid ruhtadanlága oppalašođastusas, nd.. Poluras, sámedikki stivrra dohkkehan cealkámuša vuođul.
Duorastaga ledje Roavenjárggas sámediggelága miel ráđđádallamat meahcceráđđehusain meahccejohtaluslohpemeriin ja Cárbmaduoddara meahcceguovllu dikšun- ja geavahanplánas.
Juovllaid rájes ja gitta dáidda beivviide lean buohcan.
Ođđa jagi molsahuvvama mielde lea vuogas geahčadit diimmá dáhpáhusaid ja ođđa jagi hástalusaid.
Diimmá jahki lei duođaid hohpolaš, sámediggi lea addán eambbo cealkámušaid, ovdanbuktojumiid ja álgagiid go ovddit jagiid.
Dát lea gáibidan bargiin ja luohttámušolbmuin olu áiggi ja soddjilvuođa.
Diimmá jahki lea leamaš stoarbmái almmusvuođa dáfus ja lea ahkit, ahte sámedikki doaimma bohtosat leat báhcán mediašláma suoivanii.
Sámediggi oaččui jagi 2008 ja jagi 2009 bušehttii lassiruhtadeami 50 000 euro, mii duođaid lei dárbbatlaš.
Goluid stuorrun ja geažos áigge lassánan barggut gáibidit lassiruhtadeami.
Jagi 2008 loahpas sámedikki stivra mearridii háhkat videoráđđádallanrusttegiid mátkegoluid stuorruma hálddašeami dihte.
Sávaldahkan lea, ahte eanet ah ` eanet čoakkámiid sáhtálii dikšut videoráđđádallamiiguin.
Dát seasttálii áiggi ja resurssaid, daningo mátkkošteapmái gollá olu áigi ja videočoakkámastin unnidivččii sámedikki ekologalaš luotta.
Earenoamaš ilus lean das, go sámediggi sáhttá álggahit dievasválddálaččat váldit vuhtii nuoraid áššiid sámedikki barggus, daningo sámediggi lea ožžon ovdačielggadanruđa nuoraidlávdegotti / - stivrra vuođđudeami várás sámedikki oktavuhtii.
Nubbi earenoamáš buorre ášši lea biodiversiteahttasoahpamuša álgoálbmogiid guoskevaš artikla 8 (j) olláhuhttima guoskadeami álggaheapmi Suoma sámiid ruovttuguovllus.
Dađi bahábut diimmá jahki manai maŋos sámiid vuoigatvuođaid dáfus, daningo guovlluid ođasnuhttinfidnu, ALKU, lea ovdáneame garra leahtuin.
Leannai gieđahallan ášši viidát ovddit bloggain.
Nubbi fuolastuhtti ášši lea ILO 169-soahpamuša ratifiserenáruid jávkadanbarggu álggaheami maŋŋoneapmi.
Bargu galggai álgit čakčat, muhto dat lea maŋŋonan dál jáhku mielde gitta giđa rádjái.
Riikkabeaivvit leat juovlaluomus vel ođđajagimánu ja vuorddehatti lea, ahte ášši ádjána vel dan maŋŋelge ovdal go áššis mearriduvvo.
Sámediggái lea lohpiduvvon, ahte bargu vuolgá johtui ja luohtán dán lohpádussii, muhto lean fuolas barggu álggaheami ádjáneamis.
Ratifiserenbarggu čielggadeapmi ja olláhuhttin doalvu áiggi ja balan áiggi nohkat fargga gaskan.
Ráđđehusprográmma ulbmilin lea sámi kulturiešstivrema gárgeheapmi.
Sávalinge stáhtaráđis dán ulbmila olláhuvvama duođalaš árvvoštallama, daningo ALKU-fidnu ja ILO 169-soahpamuša ratifiserenbarggu njoahcun eai ovddit sámi kulturiešstivrema ja dákko buohta ráđđehusprográmma lea báhcán ollahuvakeahttá.
Diibmá sámediggi lea ožžon giitehahtti ládje oktavuohtaváldimiid sámi servviin ja earenoamáš fuollan lea leamaš nuortalaš- ja anárašgiela dili ovddideapmi.
Sámediggi lea ožžon maid álgagiid servviin, maid dat lea merken stivrras diehtun ja bidjan daid áššedovdilávdegotti válmmaštallamii.
Maiddái sámi guovllu bálgesat leat leamaš aktiivvalaččat omd. boazodoalu- ja luondduealáhusaid ruhtadanlága olis ja vuovdesertifisenáššis.
Lean ilus dáin oktavuohtaváldimiin.
Lea dehálaš, ahte sámi searvvit doibmet ja ovddidit sámiid sajádaga.
Sámediggi galgánai váldit duođas máhcahaga, mii boahtá sámi áššiid ovddideapmái.
Sávannai ahte dán jagi sáhtálin deaivat sámi servviid ja gullat servviid dearvvuođagaid.
Sávalin maid, ahte dán jagi munnje bázálii eanet áigi sámi kultuiešstivrema ovddideapmái.
Dán rádjái rievtti mielde buot áigi lea mannan rutiidnabargguid dikšumii, čoakkámiidda, cealkámušaide ja cealkámušvivdagiidda oahpásnuvvamii ja váibadahtti mátkkošteapmái.
Jagi 2009 bealde sámedikki doaimma deaddočuoggát mearrahuvvet lunddolaččat sámedikki doaibmaprográmma vuođu nalde.
Sámedikki iežas doaimma gárgeheapmi lea okta dehálaš oassi jagi 2009 barggus.
Sámedikki persovdnapolitihkalaš prográmma, ovttaveardásašplána ja dásseárvoplána leat vel válmmaštallama vuolde ja livččii dehálaš oažžut daid gárvvisin dán jagi loahpa rádjái.
Oainnán maid dehálažžan gárgehit sámedikki diehtojuohkindoaimma Suomas hubmon sámegielaid mielde.
Gieđahalan čuovvovaš bloggastan eará áigeguovdilis áššiid.
Odne Lars Levi Laestadiusa jápmimis dievvá 150 jagi.
Laestadiusa moriidahttinlihkadus lávddai Suoma, Ruoŧa ja Norgga sámiid orrunguvlui davás ja máŋggas sápmelaččain jorggihe oskkulihkadusa guottiheaddjin.
Vel dálá áiggenai olu sápmelaččat dovddastit lestadiánalaš máhttáhusaid ja boastaliid.
Laestadius lea guođđán čikŋalis luotta sámi kultuvrii.
Laestadius, su maŋisčuovvut ja risttalaš girku báhpat jávkade moriidahttinbargguineaset loahpalaččat sámiid dološoskku, man sáhtálii gohčodit buorebutge máilmmioaidnun.
Laestadius goisttii sámi dološ máilmmioainnus ávdnasiid sártniidasas ja anii ávkin sámi kultuvrra dovdamuša moriidahttinbarggustis.
Dološoskkus leat báhcán dálá áigái dušše oasážat dehege fragmeanttat dieđuin, maid Lestadius ieš lea maiddái dutkin furken.
Sápmelaččain lei álki buohtastuvvat su máhttáhusaide, ledjehan dain sámi kultuvrra sárgosat.
Sápmelaččat, sin eatnamat ja opmodat dájuhuvvoje dalle buolliviinni ja veahkaválddi vuimmiin.
Sápmelaččat muosáhe iežaset oažžut doarjaga ja dorvvu Laestadiusas, gii sártniidii juguhisvuođas.
Laestadius lea dutkin čoaggán dehálaš dieđu Suoma ja Ruoŧa kulturárbbis ja šattolašvuođas.
Laestadius lei maid sápmelaš girječálli ja son čálii biŧon- ja julevsámegillii.
Su sáhtálii gohčodit maid álbmotdiehtaga dutkin dehege etnologan ja etnográfan.
Laestadiusa rolla girječállin ja dutkin lea báhcán su risttalaš rolla suoivanii.
Laestadius ii soaittále šat dovdatge su iežas namain navdojuvvon moriidahttinlihkadusa.
Moriidahttinlihkadus, mii oaččui ávdnasiid sámi kultuvrras, doalvvui muhtin muddui sámi kultuvrra uhkivulošvuhtii.
Báhpát ripme ráidnet sámi kultuvrras sámi musihka, luođi, eret ja jorgalahttinbargu leinai nu vuoimmálaš, ahte juoiganárbevierru measta jávkkai dáppe Suoma bealde.
Lestadiánalaš máhttájeaddjit soite atnit juoigama sámi dološoskku oassin ja ná suttolažžan.
Ovttaskas sámi veagaide váikkuhusat leat leamaš hui morašlaččat.
Leat sogat, main juoiganárbevierru jávkkai báhpaid doaimmaid geažil.
Laestadius lea gehččojuvvon sápmelaččaid beastin, gii gájui sápmelaččaid váldokultuvrra buktin alkoholismmas ja buvttii morála sámi kultuvrii ja čorgii bahás morálahis vieruid sámi kultuvrras eret.
Alkoholisma ii leat velge jávkan sámi ruovttuguovllus ja iige gostege máilmmis.
Morálage Laestadius ii buktán sámi kultuvrii.
Dolin go ođđaássit bohte Sápmái eai sii bivdán eaige ožžon veahki girkus – muhto sápmelaččain.
Boazosápmelaččat ledje dalle sosiálafuolahus.
Sápmelaččat leat leamaš hejotbirgejeddjiid biebmo- ja bivttasfuolaheaddjit nuge maŋŋit go vel maŋimus sođiid maŋŋel dehege sulaid 60 jagi dás ovdal, soahte- ja dan ovddit áiggiin dal humakeahttáge.
Beakkáneamos ovdamearka sámiid alla morálas soaitá leat dološ Suonnjela sámi siida nuortalaš orrunguovlluin.
Suonjjela siidda doaibma vuođđuduvai dásseárvosašvuhtii ja sálláša vuoiggalaš juohkimii siidda osolaččaid gaskka.
Juvvá Lemet – Klemetti Näkkäläjärvi www.samediggi.fi Ságadoalli – Puheenjohtaja Saamelaiskäräjät Tel: +358505242109 Skierri Peuratie 15 Suoma girku áigu nohkavaš jagi áigge čielggadit átnugo dat sápmelaččain ándagassii doaimmastis sámiid ruovttuguovllus čađa historjjá.
Lea dehálaš, ahte ášši čielggaduvvo, vai girku diehtá main áššiin dat átnu ándagassii ja maid girku lea válmmas bargat dili buorideami várás.
Stáhtalaš girku viiddidettinis risttalaš oskku lei ábas.
Boazosámiid čuvvo gitta duoddariidda miehtá jagi, oktage ii beassan báhtarussii risttalaš oahpuin.
Girku attii eallinrávvagiid ja sárdnidii rievttes luottas, ávžžuhettiin luohpat sámi kultuvrra árbevieruin.
Dagadettiin suttolažžan sámi kultuvrra ja sámi eallinvuogi risttalaš searvvuš, Laestadius ja su maŋisčuovvut daid mielde, eai jurddahan daguideaset vahátlaš čuovvumušaid boahttevaš sámi buolvvaide.
Dáláš girku lea almmatge áibbas nuppálágán go ođđaássama áigásaš girku, mii moriidahtii álbmoga.
Máilbminai lea earáhuvvan ja sámi kultuvra lea vuogáiduvvan servodatlaš rievdadusaide.
Vuorrojagiid lágiduvvojit sámi girkobeaivvit sierra riikkain.
Ándagassii átnun ja ándagassiiaddojupmi gullaba risttalaš árbevieru dehálaš oassin.
Dáiguin sániiguin buvttán sámedikki dearvvahusa dán seminárii ja Lars Levi Laestadiusa ávvojagi rahpandilálašvuhtii.
Seminára fáddá: giella ja árbediehtu lea lunddolaš oktiibidju.
Jearaldat lea rievtti mielde seamma
ášši guovtti bealis – gielain sirdit árbedieđuideamet buolvvas nubbái ja giella čájeha sániidisguin ja
doahpagiiddisguin juo iešalddes árbevirolaš dieđu ja máhtu.
Gielas ii sáhte hupmat dušše
gulahallangaskaoapmin, muhto dat gullá kultuvrra mávssolaččamus iešvugiide.
ovdamearka giela ja kultuvrra gaskavuođas lea sámi kultuvrras terminologiija, mii gullá
mielde váldojuvvojit maid ealáhusain bargamis dehálaš dálke-, muohta-, ja duovddasánit.
Máinnašuvvon terminologiija ii govčča dušše sátnelogahallamiid mearkkašumiidisguin, muhto dat
doallá sisttis ealáhusain bargama mávssolaš dieđu, dat lea iežas klassifiserenvuogádat ja stuora
oassi ámmátmáhtus gullá terminologiija hálddašeapmái iešguđetlágán diliin.
Sámegiella ilmmuha oasistis hui bures sápmelaččaid birasgaskavuođa ja luonddugeavahusa hámiid.
Giellamet čájeha earret kultuvrramet, muhto
maiddái luonddu ja min oktavuođa dasa.
ovddit buolvvaid kultuvrras ja árbevieruin, mat sirdásit boahtte buolvvaide giellagovaid ja
Giela ja árbevieruid gaskavuohta seailu dušše nu ahte geavahit giela ja doalahit
kultuvrrat ja ealáhusat gárganit, lea dehálaš bastit seailluhit oktavuođa maid ovddit buolvvaide ja
Árbevirolaš vierut, stohkosat, luođit ja
ealáhusat ráhkadit sámi kultuvrra ja árbevieruid nu ahte dat seailluhit ja dorjot giela ja dan
Giela ja kultuvrra gaskavuohta ráhkada vuođu olbmuid ipmárdussii ja vuohkái hábmet máilmmi.
Ipmárdus vuodduduvvá sihke gillii ja kultuvrii.
kulturbuktagat sirdásit buolvvas nubbái ja dáinna lágiin ráhkadit servoša árbevieru ja kultuvrra.
Dávjá árbevierru ipmirduvvo rievdameahttun autenttalaš álgoideálan, man ii galgga duohtadit.
Árbevierro- ja kulturprosessaide lea goitge mihtilmas, ahte dat rivdet.
ládje luottaidis duoidda árbevieruide ja dáinna lágiin ráhkada buolvvadagaid gaskii árbevieruid
viđjji. Árbevieruid, kultuvrra ja giela gaskavuođa dutkan lea dehálaš ja dat ráhkada iežas ládje
jotkkolašvuođa. Sámi kultuvrra dáfus lea mávssolaš, ahte min kulturárbevierrumet dutkojuvvo ja
nubbái rievddadalli servodagas fuolakeahttá.
Dálkkádatrievdadus boahtá iežas oasis buktit váikkuhusaid min sámi birrasii, gillii ja árbevieruide.
Dárbbahit dutkamuša giellamet konteavsttas ja iežamet árbevieruin. Dárbbahit
Evttohuvvon sámi universiteahtta-fidnu dávista dáidda hástalusaide ja dan
ovddideapmi lea buot sápmelaččaid ovdamunni.
vuolggasajiin ja alladásat, máŋggasuorggát dutkamuš, man sáhttá bargat sámi ruovttuguovllus
dásseárvosaččat orrunriikkas fuolakeahttá, lea dađi deháleabbo sámi kultuvrra ja – giela
jotkkolašvuođa dorvvasteami várás.
Dutkiid joavkkus lea maŋimus jagiid badjánan beroštupmi ráhkadit iežas álgoálbmotdutkanteoriija.
Sierralágán oainnut ja jurdagat leat ovdanbuktojuvvon jagiid mielde teknologalaš ekologalaš
dieđus, álgoálbmogiid birasdieđus.
Viggamuš lea iešalddes
buorre – álgoálbmogat ja sin kultuvrrat geahččaluvvojit dutkojuvvot sin iežaset vuolggasajiid
guvllos. Muhto čuolbman dákkár álgoálbmogiid dieđu šaddama ipmárdusain lea oaidnu das, ahte
buot máilmmi álgoálbmogat ovttastahttá sin sajádat algoálbmogin ja ahte álgoálbmogat lea
ollisvuohta, mii sáhttá gieđahallojuvvot oktiilažžan nu ahte seamma teoriija vuollái biddjojit oktii
Oaidnu maid das, ahte álgoálbmogat sáhttet dutkojuvvot ovtta teoriija bakte, dahká dutkamuša
politihkalažžan ja sirre dutkangietti guhkás eret eará dutkanmáilmmis.
Ođđa teoriijat galget
ráhkaduvvot ja daid anolašvuođa galgá destet, muhto ferte muitit ahte álgoálbmotkultuvrra ja
servodaga dutkan lea máŋggadieđalaš.
Máŋgga- ja doaresdieđálašvuohta galgá lasihuvvot,
earenoamážit dárbbahit dálkkádatrievdama geažil luonddu- ja kulturdieđaolbmuid ovttasbarggu, vai
dálkkádatrievdama váikkuhusain sáhttá ráhkaduvvot oppalašgovva.
Dálkkádatrievdama dadjet uhkidit loktet
liekkasvuohtadili árktalaš guovlluin ja lasihit eandalii muohttima.
Dát leat dutkiid árvvoštallamat,
eat vel dieđe mot ja mainna lágiin dálkkádatrievdan boahtá duođas váikkuhit min Sámieatnamii.
Dálkkádatrievdama duostumis jur árktalaš guovllu ovttasbargu lea virkkosnuvvan, muhto
dárbbahuvvojit lasi dieđut ja doaibmabijut mot dálkkádatrievdan sáhttá caggojuvvot ja mot dása
earenoamážit boazodoalu jáhkket šaddat váttisvuođaid sisa go muohtadálvvit lassánit.
dáfus dát sáhttá dárkkuhit dan, ahte boazosápmelaččat soitet šaddat rievdadit dálkkádaga
váikkuhusas boazobargomálliideaset. Luonddu addin biebmu ii soaitte šat leat nohkka ja biebmamii
Mii galggaleimmet bastit ohcat vugiid juo dán muttos mot sáhttit dahkat nu unnin go vejolaš
dálkkádatrievdama váikkuhusaid ja mii galggaleimmet ohcat vugiid, maid bakte sáhttit veahkehit
árbevirolaš sámi ealáhusaid ja kultuvrra vuogáiduvvat dálkkádatrievdamii nu ahte kultuvrra
Dolin iige nu dolinge ođđa diliide sáhtii vuogáiduvvat nu ahte guohtoneatnamat
Gilvaleaddji eanangeavahanvuogit ja stáhtaid rájit cagget beaktilit boazodolli ohcat ođđa, buoret
guohtoneatnamiid ođđa dálkkádatdiliin.
dárkkes muohtasátnerádjui ja muohttaga klassifiserenvuogádahkii šaddá stuora atnu ja
terminologiija mielde luohkáide juhkkojuvvon muohtadilli šaddá leat dutkiide ávkin.
terminologiija mielde bastit čilget dárkket sierra muohtadiliid.
Sámegielaid dilli lea fuolastuhtti – buot Suomas hubmon sámegielat leat uhkivuloš gielat.
hupmat dušše giela uhkivulošvuođas, daningo giela jávkama mielde jávká maid kultuvrras eanas
oassi. Hui fuolastuhtti dilli lea nuortalašgiela buohta, mas ii leat go muhtin hárve nuorra eatnigiellan
Anárašgiela sajádat lea buorránan aktiivvalaš searvebarggu geažil ja dál seammalágán
resurssat galggale siktejuvvot maid nuortalašgiela doarjumii.
oahpahanbargguin galgá bastit ráhkaduvvot lunddolaš oktavuohta giellageavahandillái, dan kultuvrii, gos giella eallá ja doaibmá – ja earenoamážit galgá duvdojuvvot giela ja kultuvrra
Mu mielas dát kultuvrra ja giela oktavuohta lea okta mávssolaččamus áššiin, masa galgá
giddejuvvot fuomášupmi earenoamážit oahpahusas ja giellaealáskahttinbarggus.
seminára fáddá lea daninassii dađi deháleabbo.
Hui stuora hástalus giela ja kultuvrra oktavuođa
váttis oažžut ja oktavuohta kultuvrii ja sámieatnama lundui báhcá gáidoseabbon.
Sámegiela sajádat suddjejuvvo Suomas vuođđolágain ja eandalit sámi giellalágain, mii dáhkida
olggobealde bálvalusaid oažžun ii leat jur vejolaš.
biodiversiteahttasoahpamuš, man Suopma lea ratifiseren jagi 1994, laktá mávssolaš vugiin giela ja
Biodiversiteahttasoahpamuša mávssolaččamus artihkal álgoálbmogiidda lea 8 (j), mii gieđahallá
álgoálbmoga ja báikkalašservošiid dieđu biologalaš máŋggahápmásašvuođa dáfus ja stáhtaid
8 (j) artihkkala sisdoallu čuodjá sulaid ná, dát dieđusge lea eahpevirggálaš jorgalus:
láhkaásaheamis mielde gudnejahttit, suodjalit ja bajásdoallat álgoálbmogiid ja báikkálaš servošiid
dakkár dieđuid, hutkosiid ja geavada, mii gullá biologalaš máŋggahápmásašvuođa ja suvdilis
gárganeami dáfus mearkkašahtti árbevirolaš eallinhámiide, ja ovddidit ja viiddidit daid heiveheami
máinnašuvvon servošiid miehtama ja váikkuheami mielde sihke roahkasmahttit dieđuin, hutkosiin ja
8 (j) - artihkal lea sápmelaččaid dáfus politihkalaččat beroštahttimus biodiversiteahttasoahpamuša
artihkkaliin, daningo dat gieđahallá álgoálbmogiid vuoigatvuođaid.
Lea iešalddes historjjálaččat
mearkkašahtti, ahte biodiversiteahttasoahpamuššii lea ožžojuvvon áššáigullevaš vugiin
máinnašupmi álgoálbmogiid gaskavuođas biodiversitehttii ja dan seailumii.
lea hui anolaš ja mađi luonddolaččat, daningo dat oaidná álgoálbmogiid máilmmi máŋggahápmásašvuođa mearkkašahtti oassin ja oaidná álgoálbmogiid dieđuid ja máhtuid leat
Sápmelaččaid dáfus 8 (j) - artihkal fállá vejolašvuođaid ja vugiid buktit buoret dásis giela, kultuvrra
ja birrasa gaskavuođa ovdan ja suokkardit vugiid mot dát áššit sáhtte ovddiduvvot. Suoma suohkan-
ja eanangoddedásis eai soaitte leat dárbahassii bures oahpásnuvvan biodiversiteahttasoahpamuššii ja
ovdamearkkadihte lávvaráhkadeamis eai váldojuvvo vuhtii álgoálbmogiid vuoigatvuođat nu olu go
Seminára goalmmát fáddá lea ovttaveardásašvuohta.
Ovttaveardásašvuohta lea áigeguovdilis fáddá.
Suomas leat bárisin ođasnuhttime ovttaveardásašvuohtalága, ja sámedikki sávaldahkan lea ahte
olggobealde, vuoigatvuođat váldojuvvojit buorebut vuhtii. Dálá ovttaveardásašvuohtaláhka gieldá
vealaheami ja dahká vejolažžan positiiva sierrameannudeami joavkkuide, mat lea heajut dehe
veahádatsajádagas. Ovttaveardásašvuohta lea midjiide sápmelaččaide dehálaš ášši, ja iežamet oasis
mii galgát guorahallat ášši dávjá. Suomas leat golbma sámi kultuvrra, davvi-, anáraš- ja
Ovttaveardásašvuohta sámiid dáfus dárkkuha dan, ahte mii
galgat leat solidáralaččat guhtet guimmiideamet guovdu.
Vaikko sápmelaččaid vuoigatvuođat leat
máŋggalágán deaddagat ja min kultuvrra leat geahččalan dahkat ovttalágánin váldokultuvrrain, iige
giellamet ja kultuvramet leat álohii dohkkehuvvon.
Dákkár dilis mii sápmelaččat galgat doarjut
guhtet guimmiideamet viggamušaid ja meannudit guhtet guimmideametguin ovttaveardásaččat –
buohta čájehit ahte mii leat ovttaveardásašvuođa ovddideaddjit. Sámediggi lea maid darvánan dán
hástalussii ja lea ráhkadišgoahtán ovttaveardásašvuohtaplána sámediggái ja dieđusge geažos áigge
viggat oažžut sámegielaid ja kultuvrraid dásseárvosaš sajádahkii sámedikki doaimmas.
Seminára prográmma vuođul dát guokte seminárabeaivvi bohtet leat miellagiddevaččat. Vuorddán
beroštumiin seminára addámuša ja sávan, ahte dát ii báze dušše ovtta seminárii, muhto ahte
ságastallan ja bargu joatkahuvvá giela, árbevieruid ja ovttaveardásašvuođa ovddideami várás ein
Seminárat leat dehálaš ságastallama boktaleaddjit ja sávan ahte ságastallamiid
addámuššan leat ođđa geavadat, juobe publikašuvdna ja prošeavttat.
seminára ja buvttán dasa sámedikki dearvvuođagaid.
Buorit bearášbeaiveruoktu Miessi bargoveahka, Eanodaga gieldda ovddasteaddjit ja eará guossit
Sámi giellaráđđi lea mearridan mieđihit dánjagáš gielladahku – bálkkašumi Eanodaga gieldda bearašbeaiveruoktu Miessái.
Dát bálkkašupmi lea beazi ruohttasiiguin ráhkaduvvon lihtit; ruohtasgore, láibelihtti ja sohkarlihtti.
Muora ruohttasiid mearkkášupmi lea seammalágan go sámegiela mearkkašupmi sápmelaččaide ja sámekultuvrii.
Muora ruohttasat dollet muora ceaggut ja ealasin seamma láhkai go sámegiella doallá sámekultuvra ja sámeservoša ealasin.
Sámekultuvra eallineaktu lea sámegiela seailun boahtti buolvvaide ja giella lea sámekultuvra dehalamos ja mávssolamos oassi, dat lea sámekultuvra váimmus.
Sámi árbediehtu lea nannosamos dalle, go dat lea kultuvrralaš ja gielalaš konteavsttas.
Sámi gielladahku bálkkašumi ulbmil lea addit árvvu sámegielat bálvalusaid ja sámegiela dili ovddideami várás dahkkojuvvon ánssolaš barggu ovddas Suomas.
Sámi gielladahku-bálkkašupmi mieđihuvvo Eanodaga gieldda bearašbeaiveruoktu Miessái čuovvovaš ákkaid vuođul: Bearašbeaiveruoktu Miessi lea ánssolaččat ollašuhttán doaimmastis sámiid gielalaš vuoigatvuođaid ja ovddidan sámegiela dili ja dan seailuma.
Bearášbeaiveruoktu Miessi lea ovdamearka das, mo smávva resurssain ja sitkadis bargguin sáhttá oažžut áigái mearkkašahtti daguid sámegiela seailluheami várás.
Bearašbeaiveruoktu Miessi lea doaibman Eanodagas 10 jagi ja dán áigge Miessi lea dikšon jagiid áigge measta 40 sámemáná.
Eanodaga gielda gullá sámiid ruovttuguvlui ja gielddas sámegielat álbmot leat smávva unnitlohkun.
Miessi dikšungiellan lea sámegiella ja dikšunbargoveaga eatnigiella lea sámegiella.
Mánáiguin barggadettiin lea hirbmat dehalaš systemáhtalaččat geavahit sámegiela váldogielaid nana sajádagas fuolakeahttá.
Dáinna dikšunbargoveaga čatnasemin iežas bargui ja nana sámegiela- ja kultuvra máŋggabealat ja soddjilis dáidduin leat ollášuhttojuvvon buot sámemánáid gielalaš vuoigatvuođat, maiddái daid sámemánáid, geaid sámegiela máhttu lea leamaš heittodut.
Sitkadis bargguin lea leamaš mearkkašupmi sámegiela seailumii.
Iluin sáhtán dadjat, ahte vuođđoskuvlii lea boahtán jahkásaččat sámegielat oahppit, geat lohket sámegiela dahje vázzet oahpu sámegillii.
Sámi gielladahku – bálkkašumi ulbmil lea movttiidahttit bálkkašumi oažžu buoridit ovddežis barggu, mii bargojuvvo sámegiela ovdii ja arvvosmahttit buot Eanodaga gieldda ja eará virgeoapmahaččaid buoridit sámegiela dili.
Sámi gielladahku bálkkašumi mielde Eanodaga gieldda vástu sámegielat bálvalusaid ovdáneamis ja ovddideamis stuorru.
Sámedikki giellaráđi ságajođiheaddjin sávan bálkkašumi arvvosmahttit Eanodaga gieldda buoridit sámegiela dili ovddideami gieldda buot oassesurggiin ja maiddái eará virgeoapmahaččaid buoridit sámegielat bálvalusaid.
Vuohččan háliidan giitit iežan jienasteddjiid ja din sámedikki áirasiid luohttámušas.
giittus gullá mu doarjjajovkui vuoiŋŋalaš ja politihkalaš doarjagis, ja buot dan baggus, man lehpet
Sii buohkat leat dahkan vejolažžan demokratiija ollašuvvama.
ovddeš sámedikki ja sámedikki bargiid sámiid beroštumiid ovddideamis ja sápmelaččaid buorrin
Aikioi su sámedikki ja sápmelaččaid buorrin bargan ánssolaš barggus.
Munnje alccesan sámi politihkka šattai oahpisin juo mánnávuođa ruovttus.
mánnávuođastan hui bures go bearrašiin guldaleimmet rádios sámi ságaid, mat bohte dušše okte
vahkus ja dušše diibmobeale hávil.
ovddideaddji ja bealušteaddji ja háhppehiihan son ovddasteaddjinnai sámi parlameanttas, mii lei
skuvlejumi sámi áššiid ovddos doalvumii. Dánnai dihte lean hui giitevaš dán luohttámusdoaimmas
ja munnje lea hui stuora gudni mun lean válljejuvvon eanemus árvvus adnojuvvon sámi bargui
áigge deavdit munnje biddjon vuordámušaid ovttas dinguin demokráhtalaččat.
Ilus sáhtán fuomášit, ahte sámediggi lea ođasnuvvan ja earenoamaš duhtavaš lean das, ahte nuoraid
buolvva ja nissonolbmuid ovddastusa oassi lea loktanan ná mearkkašahttin sámedikkis.
Earenoamážit dáin joavkkuin vuorddán olu sámedikki dásseárvo- ja ovttaveardásašvuohtaplána
ráhkadeamis, jos sámediggi evttohusan mielde dakkára mearrida ráhkadit.
Dán sámedikki áigodagas sámediggi galgá doaimmastis vástidit nuppástuvvi
Suomas lea ođastuvvon vuođđoláhka, ja suopmelaš hálddahusvuogádat lea
ovddiiduvvon parlamentáralaččabun ja váldi lea sirdojuvvon riikabeivviide.
doaibmaáigodagat leat ráddjejuvvon guovtti áigodahkii.
Buot áššiin mii eat dárbbat váldit málle
sámi orgánaid olggobealde, muhto buot buorit geavadat, maiguin sáhttit ovddidit sámedikki barggu
šaddá leat ovddidit sámedikki doaimma rabasin ja nu ahte dat čájeha olggosguvlui ovddastit nu bures go fal vejolaš.
Dát gáibida válddi biđgema sámedikki dievasčoakkámii, buot sámedikki
Dán sámedikkiáigodagas šaddat vástidit hui
Sámiid eananomastangažaldat, ILO-sohapamuša ratifiseren ja davviriikkalaš
sámi soahpamuš bohtet dán dámedikki gieđahallamii, válmmaštallamii ja mearrideapmái.
viiddes ja mearkkašahtti áššiin galget buot lávdegottiid ja válggain válljejuvvon sápmelaš
ovddasteddjiid jietna ja oaidnu beassat oidnosii ja gullosii.
Boađánnai evttohit, ahte
sámediggeovddasteaddjit váldojuvvojit mielde juo áššiid válmmaštallanmuttos mearrádusaid
Sámedikki bargun lea ollašuhttit Suoma áidna álgoálbmoga kulturiešstivrema.
ollašuhttit, de mii eat sáhte vuojulduvvat sušše beroštumiid bearráigeahččamii ja ráhkadusaid
duvdimii, muhto mii fertet leat fárus oba sámiguovllus sápmelaččaid árgabeaivvis.
Dán vássi áigodagas mii galgat earenoamážit atnit ávvira
boahtteáiggisteamet dehege sámimánáin ja – nuorain sihke historjjásttámet ja dálážisttámet,
ovddideami nu, ahte sáhttit duvdit sápmelaččaid sin eallima álgomuttos ja leat veahkkin aktiivvalaš
Sápmelašvuohta soaitá leat stuorimus hástalusas ovddas.
ruovttuguovllu fárrendáhpa ja sámi giellalága váilevaš ollašuvvan leat min árvvus atnin
sápmelašvuođa uhkit. Sámediggi galgá vuolgit das, ahte dat bálvala buot sápmelaččaid
dásseárvosaččat buot Suomas hubmon sámegielaid mielde.
Mii galgat
ollašuvvamis dušše ovtatskas sápmelaččaid hárduid nala.
Sámiid ruovttuguovlu ferte seailluhuvvot
ealasin. Mii galgat doaimmasteamet bastit duvdit, ovddidit ja ráhkadit dakkár vejolašvuođaid, ahte
sáhttit ovddidit guovllu ealáhusaid ja fitnodateallima sámi vuolggasajiin.
Mii eat oaččo vuollánit
dasa, ahte min kultuvra ja luondduriggodagat buorringeavahuvvojit guovddásjođiheami
vuollásažžan, muhto mii fertet oažžut ja galgat bastit dáhkidit dan, ahte stuora oassi
Buorit olbmot. Sámi kultuvrra okta muvrageađgi lea sápmelaš boazodoallu. Doaimmasteamet mii
galgat gáibidit ja bidjat eaktun ahte boazodoalloláhka rievdaduvvo nu, ahte dat dovdá sámi
Mii galgat
dáhkidit eavttuid dasa, ahte turisma- ja ealáhusdoaibma mii atná ávkki sámi kultuvrras, ovddidit
Dál mii galgat ovttas álggahit sámedikki politihkalaš barggu stivrema ja
Lagašáigge doaibmaorgánamet čoakkámiin ja seminárain mii galgat ovttas mearridit
makkár politihka háliidit ovttas bargat dán válgaáigodaga áigge.
Mii galgat ásahit lávdegotti,
dievasčoakkáma ja čállingotti bargui ulbmiliid maid viggat deavdit. Mii galgat muitit man dihte mii
bargat dán barggu ja bargat buot sámi álbmoga buorrin.
Atnot midjiide addojun válddi vásttolaččat ja vuoiggalaččat.
Čuovvovaš njealji jagi áigge mii galgat dustet
servodaga ja sápmelaččaid ovdanbuktin hástalusaid ja galgat gárgehit doaibmakultuvrramet dustet
Dát gáibida sihke bargiin ja sámediggelahtuin innovatiivavuođa, áššiide
vuojulduvvama, áŋggaštusa ja válmmašvuođa earáhuhttit iežaset bargovugiid. Min ulbmil lea
oktasaš, dahkat sámedikkis sápmelaččaid bálvaleaddji ja sápmelaččaid beroštumiid goziheaddji
Sávan buohkaide midjiide sámediggelahtuide lihku, menestumi,
jierpmi ja viisodaga go mii bargat sápmelaččaid beroštumiid bearráigeahččin ja vuoigatvuođaid
Gudnejahtton sápmelaččat, mánát, nuorat, rávvásat ja vuorrasat ja eará guossit !
Dii dahkabehtet dán dilálašvuođas eakti álbmotbeaivvi doaluid.
Dán jagi sámediggi hálidii álbmotbeaivedoaluiguin gudnejahttit sámi mánnábearrašiid ja earenoamážit sápmelaš vuorrasiid ja lágidit álbmotbeaidoaluid, mat gudnejahttit sámi árbevieruid vajálduhtekeahttá goit ođđaáigásaš, modearna vieruid.
Sámi kultuvra, dán árvvus atnin ja oinnolašvuohta lea loktanan maŋimus logijagiid ja dás oažžut giitit sámi oahpaheddjiid, searveaktivisttaid, bearrašiid ja oba sámi servoša bargan barggu ášši ovddideami várás.
Sámi kultuvrra deaivá geažos áigge ain ođđasit hástálusaid.
Dálkkádatrievdan, sápmelaččaid eretmuotkun ruovttuguovllusteamet ja sámi kultuvrra unnánaš árvvus atnin leat uhkideame sámi kultuvrra boahtteáiggi.
Lean hui fuolaš sámi duoji ja min kulturárbevieruid árvvus atnimis ja boahttevuođas.
Sámi duodji lea min ávnnaslaš kultuvrra okta fiidnámus oassi ja dat muitala min historjjás, gaskavuođas lundui, eallinvuogis, kultuvrra árvvošteamis ja dat doarju sámegiela ja dan seailuma.
Sámi duoji eai goit ane min servodagas árvvus dainna lágiin go galggalii.
Anán hui morašlažžan dan ovdaneami, ahte váldokultuvrra plánejeaddjit adnojuvvojit eambbo árvvus go sámi duojárat ja sin oainnut sámi duojis adnojuvvojit mávssolažžabun go duháhiid jagiid hápmahuvvan sámi duodji, dan historjjálaš jotkkolašvuohta ja kultuvrralaš máhttu, diehtodáidu.
Sámi duodji ii leat rievdameahttun, muhto juohke buolva guođđá dasa iežas luottaid ja mearkkaid.
Sámi duodji galgá ovdánit sámi kultuvrra siskkáldas vuolggasajiid guovllus, ii kultuvrra olggobeal čábbodat- dehe lávvarávnnjit guovllos.
Sámi giellaláhkačielggadeamis sámediggi evttohii jagi gielladahku-bálkkašumi vuođđudeami.
Bálkkašupmi lea dárkkuhuvvon eiseválddiide dehe beliide, mat leat ovddidan barggusteaset sámegiela sajádaga sakka ja doahttalan sámi giellalága.
Bálkkašumi juogálii jahkásaččat sámi giellaráđđi.
Mu oainnu mielde dát bálkkašupmi ovddidivččii sámi giellalága olláhuvvama ja dat fálalii vuogi ovddidit maid sámi duoji ja dáidaga.
Boađán evttohit, ahte jahkásaš dovddastusbálkkašupmi livččii Sámi Duoji searvvi válljen duojára dehe dáiddára friddja dáiddaduodji, mii galgá čalmmustahttit sámi kultuvrra riggodaga Suomas.
Oainnán, ahte dát doarjjulii sámi duoji, dagalii bálkkašumis earenoamáža ja rabalii sámediggái buoret ovttabarggu geainnu sámi duodjáriiguin ja dagalii buoret vugiin vejolažžan sámi duoji doarjuma sámedikki barggus.
Áiggon evttohit dán sámedikki stivrii ja dievasčoakkámii.
Sápmelaččain ii leat iežaset stáhta muhto mis lea iežamet álbmotbeaivi.
Máilmmis, gos álgoálbmotgielain lea stuora uhkkin daid jávkan ja gielat ja kultuvrrat maid duššet garra leahtuin, de sámi kultuvrra seailuma sáhttá atnit stuora jovssusin ja gudnin.
Sámi searvoša ja dan nanusvuođa vuođđun leat gievrras ovttaskas olbmot.
Sámegielat ja daid ealáskahttin ja daid boahtteáiggi dorvvasteapmi sihke sámiid ruovttuguovllus ja dan olggobealde lea min kultuvrra seailuma eallineaktu.
Maiddái dásseválddi presideantta dávja ovddidan morála ávžžuhus Suoma stáhtii sámegielaid seailluheami várás lea dehálaš.
Dát olli vajálduvvá dađi bahábut hui dávjá.
Sámegielat dollet sisttis rikkis diehtovuogádaga sámi ealáhusain, luonddus ja luondduihtagiin, muohttagis, duovdagiin ja báikenamain.
Dát diehtu lea gielalaš ja dat seailu aktiivvalaš anus.
Mii eallit áiggi, mas dáhpáhuvvet stuora ekonomalaš dehege ruđalaš ja servodatlaš nuppástusat hui jođánit.
Sámi ealáhusaid bargobiras lea rievdan ja árbevieruid bajásdoallan lea šaddan ain váddáseabbon.
Sápmelaččat šaddet dahkat mearrádusaideaset iežaset árbevieruid seailluheamis ja dorvvasteamis hui olu akto almmá servodaga doarjaga haga.
Mearrádus seailluhit sámegiela boazobarggu bargogiellan lea mearkkašahtti ja mávssolaš.
Bargogiela nuppástuvvama mielde suomagiellan láddelaš servodaga boazodoallomálle lávdá álkibut sámi servošii ja min divrras árbevirolaš diehtomet hedjona mieđaid mieđaid.
Boazodoalu ekonomalaš dilis lea hubmojuvvon olu.
Ealáhusa seailun gáibida diehttelas dan, ahte ealáhusas oažžu dárbahassii buori birgenlági vel dallenai vaikko guovllus doaimmahuvvojit vuovdečuollamat dego dáppe Anára guovllus dehe ahte jos guovllus leat eará gilvvohalli eanangeavahanhámit dego omd. turisma Giehtaruohttasa guovllus.
Boazodoallu, dego earánai sámi ealáhusat, eai leat duššebeare ealáhus muhto maid eallinvuohki, kultuvrralaš vuohki eallit ja sámi kultuvrra boahtteáiggi dáhkádus.
Sámi ealáhusaid ii galgga atnit dušše ealáhussan, muhto maid ja earenoamážit kultuvrra oassin.
Dát lea earenoamáš dehálaš muitit dan barggus, mas meroštallojuvvojit stuorimus lobalaš boazomearit logi jagi áigodahkii.
Livččii dehálaš ságastallat sámi boazodolliiguin mot sápmelaš boazodoalu árbevieruid sáhtálii dorvvastit ja mot sámi boazodoalu stivrema ja hálddahusa galggalii ovddidit.
Sámediggi dutká vejolašvuođaid ordnet dákkár deaivvadeami vel dán jagi áigge.
Juobe riikkabeivviid vuođđoláhkaválljagoddi lea cealkán, ahte bálgesvuogádat ii soaitte leat heivvolaš sámi boazodoalu stivren- ja hálddahusmállen.
Árbevirolaš ealáhusaid báldii leat boahtán ođđa ealáhusat ja ealáhusaiguin bargama vuogit.
Turismaealáhus lea loktaneame ođđa sámi ealáhussan ja das lea šaddame mávssolaš barggaheaddji.
Ekologalaš turismaealáhus heive sámi kultuvrii ja go sierra ealáhusaiguin bargit ráđđadallet gaskaneaset, de sierra eanangeavahanvugiid ruossalasvuođaid sáhttá caggat.
Dát jahki lea Ovttastuvvan Našuvnnaid julggaštan luonddu máŋggalágánvuođa dehege biodiversiteahtta jahki.
Suomas ii goit leat dan dáfus stuora ávvudepmošiid, daningo dat ii leat joksan iežas ulbmila, eastit luonddu máŋggalágánvuođa geaffuma jagi 2010 rádjái.
Sápmelaččaide luonddu máŋggalágánvuohta lea hui mávssolaš, daningo sámi kultuvra lea lundui čatnasan kultuvra.
Riikkaidgaskasaš biodiversiteahttasoahpamuš, mii suodjala luonddu máŋggalágánvuođa, geatnegahttá stáhta suddjet álgoálbmoga árbevirolaš dieđu, mii gullá luonddu biodiversitehttii dehege máŋggalágánvuhtii.
Lea dehálaš, ahte mii sápmelaččat atnit ávvira luonddu máŋggalágánvuođas ja ovddidit doaimmasteamet luonddu máŋggalágánvuođa seailuma.
Ja earenoamážit, mii galgat atnit ávvira das, ahte Suoma stáhta deavdá geatnegasvuođaidis suodjalit sápmelaččaid árbevirolaš dieđu.
Sámediggi boahtá barggustis bidjat deattu luonddu máŋggalágánvuođa seailumii ja geahččalit gávdnat vugiid mot sápmelaččaid árbevirolaš diehtu sáhttá dorvvastuvvot Suomas.
Sávan, ahte sámi searvvit ja oahppolágádusat válddále iežaset doaimmas fuopmášupmái mot sápmelaččaid árbevirolaš diehtu sáhttá dorvvastuvvot.
Sámedikki sávaldahkan lea, ahte dán jagi álggahuvvolii sámegiela ealáskahttin- dehege buorebutge gádjunprográmma Stáhtaráđđi lea čatnasan sámegiela ealáskahttinprográmmii olmmošvuoigatvuohta-politihkalaš čielggadeamis ja hálidan jáhkkit, ahte prográmma ráhkadeapmi álggahuvvo jođáneamos lági mielde.
Sámediggi lea ožžon moatti maŋimus jagi áigge lohpádusaid das, ahte Suopma ásahivččii rápmalága, mii dorvvastivččii sámiid vuoigatvuođaid dáláža buorebut ja buvttálii sápmelaččaide buoret váikkuhanvejolašvuođaid sámiid ruovttuguovllu eatnamiid geavahusa stivremii.
Lohpadusain fuolakeahttá dát proseassa ii leat ovdánan riikka ráđđehusas.
Sámedikki stivra lea sávvan, ahte riikka ráđđehus čatnasivččii oaiveministaris jođihemiin sápmelaččaid riektesajádaga buorideapmái.
Dađi bahábut oaiveministtar lea biehttalan deaivvadeamis sámedikki.
Sámediggi sávvá, ahte oaiveministtar válddálii sápmelaččaid riektesajádaga ovddideami duođas ja barggalii olmmošvuoigatvuohtapolitihkalaš čielggadeami čatnasemiid mielde.
Sámedikki nuoraidpolitihkalaš bargu lea álgime.
Sámediggi lea dán vahku mielde ráđđádallan vuoigatvuohtaministeriija ja oahpahusministeriija ovddasteddjiiguin sámi nuoraid orgána vuođđudeamis sámediggái.
Sáhtán muitalit buorrin ođasin dan, ahte ministeriijat dorjot min evttohusa ja maiddái ruhtadeapmi sámedikki nuoraidbargui lea oažžume sihkarvuođa.
Dál ii oro leame mihkkege eastagiid dasa, ahte iigo čuovvovaš sámedikki čoakkán sáhtále vuođđudit nuoraidorgána sámedikki doaimma ollái.
Oainnán dán barggu hui mávssolaš diŋgan maid sámedikki politihkalaš doaimma jotkkolašvuođa dáfus.
Sávan sámi nuorain seammalágán doaimmalašvuođa aitosaš boahtte sámedikki institušuvnnalaš nuoraidbarggu hárrái go dan plánemis lea leamaš.
Giittán sámi nuoraid earenoamáš buori barggus sámi nuoraid sajádaga buorideami várás ja seammas oainnán sámi politihkas čuvges boahtteáiggi.
Riikkaidgaskasaš dásis leat álggahuvvon válmmaštallanbarggut davviriikkalaš sámi soahpamuša olláhuhttima várás.
Davviriikkalaš sámi soahpamušain lea ulbmil harmoniseret lágaid, mat gusket sápmelaččaid ja buoridit sápmelaččaid riektesajádaga.
Soahpamušhámus luobahuvvui juo jagi 2005 muhto soahpamuša ratifiseren lea bisánan.
Čuovvovaš ng. sámi ministariid ja presideanttaid čoakkámis galget mearriduvvot álggahuvvot joatkkaráđđádallamat, mat siktejit sámi soahpamuša ratifiseremii.
Suoma sámediggi lea ráđđádallan vuoigatvuohtaministtar Tuija Braxiin das, makkár sajádat sámediggái addojuvvolii soahpamušráđđádallamiin.
Sámedikki stivra lea bargan diimmá čavčča rájes aktiivvalaččat dáhkidit davviriikkalaš sámi soahpamuša ratifiserema ovdáneami buorrin ja sápmelaččaid váikkuhanválddi dorvvasteami várás soahpamušráđđádallamiin.
Sámediggi ráđđádalai ikte ministtar Braxiin ja ráđđádallamiid maŋŋel sámedikki stivra čoahkkanii telefunčoakkámii.
Sáhtán muitalit buorrin ođasin dan ahte ráđđádallamat dolvo sámedikki sajádaga buorráneapmái ráđđádallansáttagottis ja stivra mearridii ovttamielalaččat oassálastit davviriikkalaš sámi soahpamuša joatkkaráđđádallamiidda Suoma stáhta sáttagotti oassin.
Sámedikki váikkuhanvejolašvuođat sihkkarastojuvvojit áššáigullevaččat ráđđádallamiin.
Sáttagotti barggus sihkkarastojuvvo maid resurseren Sámediggái nu ahte das lea vejolašvuohta geavahit áššedovdinávccaid.
Dárbbu mielde sámediggái dáhkiduvvo ng. veto-riekti hilgut davviriikkalaš sámi soahpamuša.
Doaivvu mielde dan dillái eat šatta.
Lean duhtavaš dasa, ahte soahpamušráđđádallamat sáhttet álggahuvvot, muhto ovddas lea vel guhkes ráđđádallanproseassa.
Lea dehálaš, ahte seailluhit árbevieruideamet ja sámi kultuvrra searvvušvuođa boahtte buolvvaide.
Min searvvusvuohtamet ja kultuvramet máhttu addá midjiide vugiid seailluhit kultuvramet ja dávistit uhkiide ja hástalusaide, mat čuhcet min kultuvrii.
Vaikko sápmelaččaid sajádat lea buorránan, de jurddahanvuohki sápmelaččaid guovdu ja min gáibádusaide lea eandalit dáppe davvin gaskkohagaid negatiivvalaš, mii dieđusge lea morašlaš ášši.
Biehtadahkes jurddaguottuin ii galgga ballat, muhto gáibidit vel nannoseappot iežamet vuoigatvuođaid olláhuvvama ja njammat ja goistet vuoimmi min aid, de sáhtálii oažžut ipmárdusa riidos sápmelaččain.
Miihan leat álohii leamaš álbmot, mii lea ráhkistan ráfi ja nu dat lea velnai.
Orru leame nu, ahte medias ožžot deattu dušše dakkár áššit, mat bohciidahttet ruossalasvuođaid ja ođasráhkadeamis ohccojuvvojit vásedin vuostálasvuođat.
Dál álbmotbeaivve livččiinai buorre guorahallat, mot ođđasiid sámiid birra sáhtálii oažžut dakkárin, mat attále rievttes gova ja maid iešguhtenai, earenoamážit ovttaskas sámediggeáirasat sáhtále bargat sápmelaččaid ja sámedikki olgguldas gova buorideami várás.
Mun hálidan, ahte sámediggi lea geasuheaddji bargosadji sápmelaččaide. Sávan maid ahte sápmelaččat beroštit sámedikki bargguin ja álggále čuovvovaš válggaid evttohassan ja maid jienastivčče viššalit válggain.
Sápmelaččat - Álbmot, kultuvra ja gielat ja Europa ráđđi 28.11.2014
Gudnejahtton Ruoŧa sámedikki presideanta, sámi parlamentáralaš ráđi ja Norgga sámedikki ovddasteaddjit, Eurohpá Ráđi ovddasteaddjit, riikkabeivviid veahkkevuoigatvuohtaáššeolmmoš, buorit semináraságastallit, sámi organisašuvnnaid ovddasteaddjit ja eiseválddit.
Suoma sámedikki beales hálidan sávvat didjiide liekkus buresboahtima dán dehálaš seminárii ja sámiid ruovttuguvlui, Anárii.
Lea stuora illu oaidnit din dáppe báikke nalde !
Earenoamáš ilolaš lean das, ahte sáhtán ná allaárvosaš semináras hupmat iežan eatnigiela, davvisámegiela.
Dát lea vuosttáš Eurohpa ráđi ordnen seminára davvin ja lean hui duhtavaš, ahte Eurohpá ráđđi lea mearridan lágidit dán historjjálaš seminára sámi kultuvrras ja sámiid ruovttuguovllus.
Čakča lea hohpolaččamus áigi sihke politihkas ja árbevirolaš ealáhusaiguin bargamisnai.
Máŋggas semináraoassálastiin leatnai boahtán njuolga gárdde luhtte deike Anárii.
Lean dás hui ilolaš ja dát čujuha maid dan, man dehálaš Eurohpá ráđđi lea sápmelaččaide.
Eurohpá Ráđi bargu lea sápmelaččaide hui dehálaš.
Eurohpá Ráđi soahpamušat ja daid dulkongeavat leat váikkuhan álbmotlaš lágaide ja hálddahussii.
Eurohpá ráđi bargui váikkuha maid eará riikkaidgaskasaš-vuoigatvuođalaš gárganeapmi ja dat lea váldán vuhtii barggustis maiddái álgoálbmotrivttiid gárganeami.
Eurohpá ráđi soahpamušat gárganit maid dan dulkongeavada mielde.
Eurohpá ráđi sierra soahpamušat deattuhit earenoamážit vehádagaid gullevaš ovttahatolbmuid vuoigatvuođaid, muhto dulkongeavadis leat bukton ovdan maiddái kollektiivvalaš vuoigatvuođat.
Suopmelaš riektegeavadis ovttahatolbmuid vuoigatvuođat – váldokultuvrra ovddasteddjiidnai – leat lohkkon mávssolaččabun go sápmelaččaid kollektiivvalaš vuoigatvuođat.
Oarjemáilmmálaš riekteipmárdussii kollektiivarievttit leatnai váttes gažaldat.
Earenoamáš váttis eiseválddiide lea ovttaskas čovdosiid váikkuhusaid čilgen oba sápmelaš kulturhámi dáfus.
Ovdamearkka dihte Norgga stáhta uhkida njuovvat bákkuin beali Norgga boazosápmelaččaid bohccuin.
Mearrádus sáhttá duššadit boazosápmelaš kulturhámi seailluheami Norggas ja dat cakkalii boahtte buolvva sámi nuoraid beassama boazoealáhusa sisa.
Álgoálbmot sápmelaččaid boahttevuhtii buot eanemus mearrideaddji leat kollektiivvalaš vuoigatvuođat ja daid gárganeapmi.
Kollektiivvalaš vuoigatvuođat gáibidit dan, ahte mearrádusat eai suokkardallojuvvo dušše dálá buolvva dáfus muhto maiddái bohttevaš buolvvaid dáfus.
Seminára fáddá – sámi álbmot, gielat ja kultuvrrat lea hui dehálaš.
Earenoamáš dehálaš lea, ahte sámi nuoraid sajádat ja vejolašvuođat leat loktejuvvon seminára oktan váldofáddán dego maid sámi nissoniid dilli.
Vai sámegiella ja kultuvra sáhttiba seailut ealasin, de sápmelaččain galget leat lunddolaš giellageavahusbirrasat, vejolašvuođat bargat árbevirolaš ealáhusaiguin ja diehttelas eakti vejolašvuohta váikkuhit sámi álbmoga boahtteáigái.
Suomas sápmelaččaid vuoigatvuođat leat gárganeame, muhto heajos ekonomalaš dilli ja sápmelaččaid vuostálastinlihkádus dagahit Suomas goitge stuora buncaraggáid sápmelaččaid vuoigatvuođaid ollislaš olláhuvvamii ja Eurohpá Ráđi sierra bearráigeahččoorgánaid ávžžuhusaid olláhuvvamii.
Guhká válmmaštallon ja stáhtaráđi dohkkehan doaibmabidjoprográmma sámegiela ealáskahttima várás lea váile resurssaid ja uhkida báhcit dušši dokumeantan go ruđat eai gávdno dan olláhuhttimii.
Riikkabeivviid olis lea gieđahallojuvvome ođasnuhtton sámediggeláhka, mii ollahuvadettiinis dorvvastivččii sápmelašvuođa seailuma Suomas ja gárgehivččii sápmelaččaid váikkuhanválddi.
Riikkabeivviin čohkkájit goitge olu riikkabeaiveáirasat, geat vuostálastet láhkaevttohusa, daningo dat gárgehivččii sápmelaččaid vuoigatvuođaid.
Suoma sámediggi lea maid addán iežas doarjaga dán čavčča álgoálbmot- ja čeardaálbmoga ILO 169-soahpamuša ratifiseremii.
Stáhtaráđđi lea addán Suoma riikkabeivviide ikte evttohusa ILO 169-soahpamuša ratifiserema várás.
Eatnatlohkosaš olmmošriekteorgánat, dego Eurohpá Ráđi ministtarkomitea, leat ávžžuhan Suoma ratifiseret soahpamuša.
Soahpamuša ratifiseremii ii gávdno evttohis doarjja Suoma riikkabeivviid olis.
Stuorimus uhkkin sámi kultuvrra boahtteáigái Suomas lea sápmelašvuostásašvuohta ja dan lassáneapmi.
Sápmelaččat šaddet deaivat vel otná beaivvenai utnohisvuođa.
Vaššiságat sápmelaččaid guovdu leat lassánan oppalaččat.
Dán biehtadahkes dillái ja earenoamážit rasisttalaš čálašeami biehtadahkes váikkuhusaide Eurohpá Ráđđi leanai hui dávjá gidden fuomášumi ja ávžžuhan Suoma riepmat doaibmabijuide dili buorideami várás.
Buotlágán vaššisáhka etnihkalaš álgoboahtimuša, agi, giela dehe seksuála orientašuvnna guovdu lea dubmehahtti.
Sápmelašvuostásašvuođa lassáneapmi dihtto earenoamážit Davvi-Suoma suohkaniid eiseválddiid doaimmas buot eará suohkaniin earret Ohcejogas.
Dát dihtto lassánan sápmelašvuostásaš čálašeapmi diehtojuohkingaska-omiin ja sosiála medias, ja iešguđetlágán politihkalaš lihkadussan, mat hálidit šiitit sámi kultuvrra leahkima, assimileret sápmelaččaid látti álbmogii dehe hálidit oažžut váldokultuvrra olbmuid sápmelažžan.
Gárganeapmi lea Suomas joatkahuvvan guhká ja dat lea váikkuhan dramáhtalaččat sámi kultuvrii Suomas.
Sápmelaččaid eretmuotkun sámiid ruovttuguovllus lea jođálnuvvan juobe viivvaskan.
Lean ožžon máŋggaid oktavuohtaváldimiid sápmelaččain, geat vásihit, ahte sis ii leat boahttevuohta iežas ruovttuguovllus, sii eai duostta doaibmat, lihkadit dehe bargat ealáhusaiguin lupmosit almmá balu, givssideami dehe olgguldas uhki haga.
Maŋimus dál álgovahku deiven Eanodagas sápmelačča, gii dajai, ahte sus lea váttis eallit sápmelažžan iežas ruovttuguovllus.
Riikkaidgaskasaš gárganeapmi lea dahkan máŋggaid kultuvrraid ja gielaid uhkivuložin ja lea juobe jávkadan daid, dego Áhkkilsámi 2000-logus.
Ođđaseamos dutkanbohtosiid mielde máilmmis jápmá gaskaárvvu mielde okta giella vahkus.
Dát leahttu lea issoras jođán.
Buot eanemus uhkivuložin gielalaš diversiteahtta, máŋggahápmásašvuohta, lea jábálaš riikkain.
Iežas kultuvrra ja giela bajásdoallan lea váttis váldokultuvrra ja oarjemáilmmálaš deaddagis.
Giella sáhttá jávkat ovtta buolvvasnai.
Sámegiella lei duođaid uhki vuolde jápmit 1900-logu beallemuttos.
Earenaomáš fuolastuhtti dilli lea Ruošša beale Sámis, gos omd. nuortalašgiella ja darjjesámegiella leaba duođalaš vára vuolde jávkat.
Mii dárbbahit riikkaidgaskasaš servoša doarjaga, vai sámegielat sáhttet seailut earenoamážit Ruoššas.
Vaikko sámegiella lea oalle ealas dálá buolvva áigge eará sajes, boahtteáigi ii leat goitge dorvvastuvvon.
Buot eanemus mearrideaddji lea makkár vejolašvuođat mánáin ja nuorain lea seailluhit sámegielaset, identiteahttaset ja kultuvrras.
Suomas, Ruoŧas ja Norggas lea stuora gávpotsápmelašvehádat.
Vejolašvuođat oahppat sámegiela leat unnit ja juobe bisttemeahttumat ruovttuguovllu olggobealde.
Gávpotbiras maid rievdada olbmo, su gaskavuođa lundui ja diehttelas oktavuođat ruovttuguvlui hedjonit.
Sápmelaččat leat leamaš okta álbmot máŋgga sierra stáhta viidodagas oba historjjás áigge.
Dálá áigge midjiide rájiid sárgot njeallje sierra stáhta, Eurohpá uniovdna ja riikkaidgaskasaš-politihkalaš dilli.
Lean hui fuolas riikkaidgaskasaš dili váikkuhusain ovttasbargui, Dálá dili váikkuhusat ipmárdussii sápmelaččain oktan álbmogin leat biehtadahkkásat.
Min sápmelaččaid gaskii eai galgga duddjojuvvot šat ođđa rájit.
Dát mearrádus lei hui dehálaš sihke sápmelaš searvvušvuođa dáfus ja máilmmipolitihkalaš dili geažil.
Eurohpá Ráđis lea leamaš dehálaš rolla galbma soađi maŋŋelaš oktilis ja olmmošriekte-miehtemielalaš Eurohpá gárganeamis.
Dan olmmošriekte- ja parlamentáralaš bargu lea duddjon eurohpálaš identiteahta ja dáhkidan ráfi.
Dál dárbbahit nanu Eurohpá Ráđi, soaitá ahte eanet go goassige ovdal.
Máilmmipolitihkalaš dilli lea buktán stuora uhki Eurohpá ráfái.
Dát dilli šaddá konkrehtalažžan dáppe Anáris, árktalaš guovllus, gos vearjorusten jođálnuvvá ja min orrunduovdagat leat Ruošša ráji lahka.
Ruošša ráđđehus lea molson diibmá davviálgoálbmogiid, Raipona, ovddastan organisašuvnna stáhtanjunnošii miehtemielalažžan.
Ruošša sámiin eai leat lágas dáhkiduvvon kultuvrralaš eaige gielalaš vuoigatvuođat ja dál sis geahččalit váldit eret vuoigatvuođa ovddastit iežaset ja vuodjit iežaset vuoigatvuođaid.
Ruošša sámiid eretduvdilovvon njunuš Valentina Sovkina lea uhkiduvvon ja balddahallon.
Eat sáhte dušše guoras čuovvut go Ruošša sámiin dolvojuvvo eallinsadji ja sii suddaduvvojit oktii váldoálbmogiin.
Eat sáhte dohkkehit dan, ahte Ruošša mearrida gii ovddasta sápmelaččaid ja main áššiin sápmelaččat oažžot ságastit.
Eat sáhte dohkkehit dan, ahte sápmelaččat šaddet ballat dorvvolašvuođasteaset ja sin geahččalit jaskkodahttit balddihemiin.
Dát ii heive Eurohpá Ráđi árvvuide.
Gudnejahtton Eurohpá Ráđđi ja oba riikkaidgaskasaš searvvuš, doarjalan didjiide, ahte eat guođe Ruošša sápmelaččaid akto ja ahte doarjut sin.
Mii dárbbahit din, Eurohpá Ráđđi, hukset ráfi ja oktilašvuođa dego galbma soađi maŋŋelnai.
Bivddán din, riikkaidgaskasaš searvvuš, ahte dii bargabehtet buot man sáhttibehtet, ahte sápmelaččat besset eallit Ruošša oadjebasvuođas, almmá balu, uhkideami ja stáhtaláš bággostivrema haga.
Mii leat okta álbmot njealji stáhta viidogas.
Sápmelaš čáppagirjjálašvuođa áhči Johan Turi sániid heivehettiin, várrečohká nalde geahčadettiin jierbmi lea čielggas aivve eará ládje go moskkus gámmáriin.
Turi dárkkuhii dainna maid dan, ahte várrečohka nalde oaidná guhkás ja biegga beassá bossut, oaidná buori seahčagasa ja notkon bealjit rahpasit.
Dát buolvanai galgá geahččat máilmmi várrečohká nalde ja dat galgá oaidnit sihke mannanáigái, dálá áigái ja boahtteáigái, vai kultuvrralaš ja gielalaš árbi ii boatkan muhto dat joatkahuvvet eallin ja kultuvrralaččat ja gielalaččat rikkisin.
Mii galgat árvvoštallat ieža iežamet ja bargomet dađi lági mielde makkár árbbi guođđit iežamet mánáide ja boahtte buolvvaide.
Árvvus adnon semináraolbmot, mii leat dehálaš áššiid luhtte.
Sámi kultuvra ii leat stáđis, rievdameahttun kultuvra, muhto mii heivehit váldokultuvrraid innovašuvnnaid iežamet kultuvrii ja gárgehit ođđa ja iežamet innovašuvnnaid.
Mohtorgielká bođii vuosttažin sápmelaččain atnui boazobarggus, mas dat lávddai maid eará sadjái, mii leat váldán atnui interneahta ja sosiála media vuohkin doalahit sápmelaččaid searvvušvuođa ja seailluhit sámegiela ja gáiddusoahpahusa vuohkin dorvvastit sámegiela oahpahusa maid min oaidninvuogi mielde doaresbeallái dehege gávpogiidda.
Sámediggi ja sámi parlamentáralaš ráđđi oassálastiba áinnas seminára bohtosiid analyseremii ja bissovaš doaibmamálliid gárgeheapmái.
Ovddidan guorahallama vuollásažžan gažaldaga, ahte mii dán maŋŋel dáhpáhuvvá Eurohpá ráđđi ?
Liekkus buresboahtin ođđa sámi kulturguovddáš Sajosii.
Buvttán mielalis sámedikki dearvvahusa seminárii.
Seminára fáddá, sápmelaččat girkus lea hui áigeguovdil ja sávan, ahte seminára ságastallamiin ja evttohusain bohtet konkrehtalaš evttohusat mot sámegielalaš ja sámi kultuvrra miel bálvalusat evangelalaš-luteralaš girkus sáhttet gárgehuvvot.
Hálidan goitge muittuhit, ahte sápmelaččaid girku lea maid ortodoksaid girku, ii dušše evangelalaš-luteralaš girku.
Lea buorre, ahte evangelalaš-luteralaš girku čađaha ságastallama girku servodatlaš rollas ja gaskavuođas sámi kultuvrii almmolaččat ja rahpasit maiddái sáme- ja suomagillii.
Lea suohtas hupmat iežas eatnigillii girku semináras.
Earenoamáš ilus lean das, ahte evangelalaš-luteralaš girku ordnen seminára olis gullat modearnna ja árbevirolaš sámi musihka ja eandalii luođi, mii ii dohkkehuvvon evangelalaš-luteralaš girkuin vel 1900-logu álggus.
Evangelalaš-luteralaš girku lea šaddan rávisahkái ja šaddan máŋggaárvosažžan, mas lean hui movttet.
Evangelalaš-luteralaš girkus lea nanu rolla nu suopmelaš servodaga stáhtagirkun muhto maiddái sámi servošis.
Sápmelaččain lea iežas ovddasteaddji girkolaš čoakkámis.
Evangelalaš-luteralaš girkus lea máŋggaolat rolla sámi historjjás.
Girku olis leanai guorahallojuvvon galggaliigo dat átnut ándagassii sápmelaččain mannanáiggi daguin dego bismá Samuel Salmi maid buvttii ovdan iežas sáhkavuorus ja namuhii dan dego áibmobulljarassan.
Ándagassii átnun lea diehttelas girku iežas ášši.
Maŋŋelaš sápmelaččat sáhtále guorahallat ledjego ándagassii átnun ja dan čuovvumušat dárbahassii ja mas livččii vel buoridanmunni.
Evangelalaš-luteralaš girku sajádat stáhtagirkun buktá ovddasvástádusa ja sávannai, ahte girku sáhtálii leat ovddasmanni maid stáhta ektui sámiid vuoigatvuođaid ovddideaddjin.
Girku lea gievra oahpaheaddjin ja šaddadeaddjin dehege bajásgeassin riekkesdoaimma ja rihppaskuvladoaimma bakte.
Girku lea iežas oasi mielde doarjjan ráhkadeame daidda mánáide ja nuoraide, geat gullet girkui, máilmmigova ja identiteahta.
Leanai dehálaš, ahte riekkes- ja rihppaskuvladoaimmas buktojuvvole ovdan girku iežas historjjálaš árbevierru ja dan váikkuhusat, suovvalašvuohta ja earenoamážit sápmelaččaid geahččanguovllus sápmelaččat galggale váldojuvvot vuhtii álgoálbmogin.
Sámi kultuvrra, sámegielaid ja sápmelaččaid servodatlaš dilli lea buorránan mannan logijagiid.
Sápmelaččaid lágas mearriduvvon sajádat lea oalle duhtadahtti, muhto sápmelaččat muosáhit velnai vealaheami.
Sápmelaččaid vuostásaš čálašeapmi interneahtas go aviissaid bálstáinnai lea dađi bahábut hui dábálaš.
Sápmelaččat šaddet doarrut vealaheami vuostá.
Dasa lassin globalisašuvdna ja dálkkádatrievdan uhkideaba oba sámi kultuvrra boahtteáiggi ja sápmelaččat šaddet fággádallat vealaheami lassin iežaset giela, árbevirolaš ealáhusaid ja oba kultuvrra seailluheami beales.
Earenoamážit sámi mánáid ja nuoraid sámi identiteahta šaddamis vealaheaddji ja rasisttalaš čálašeapmi lea vahátlaš.
Mun jáhkán, ahte evangelalaš-luteralaš girku sáhttá bargat velnai garraseappot bálggesčuollin ja maid šaddadeaddji rollas suovvalašvuođa ovddideami várás suopmelaš servodagas.
Girkus lea vejolašvuohta doaibmat morála čielgedáktin ja aktiivvalaš servodatpolitihkalaš ságastallin.
Lean hui ilus das, ahte bismá Samuel Salmi lea lokten girku rolla servodatlaš váikkuheaddjin ja buktán maid sámi kultuvrra fáttáid ovdan ain eanet dáppe Sámis.
Sávan dán joatkahuvvat dás ovddos ja nu ahte dat šaddá velnai vuoimmálaččabun.
Iežas stuora hástalusa maiddái evangelalaš-luteralaš girkui buktá sápmelaččaid eretmuotkun sámiid ruovttuguovllus.
Girku sámi barggu čálli barganái juo sámiid ruovttuguovllu olggobealde, ii das gal, son bargá dehálaš ja hui buori barggu.
Girku leanai juo ordnen sámegiel ipmilbálvalusa sámiid ruovttuguovllu olggobealde ja boahtte vahku beassat gullat sámegiela ávvudanipmilbálvalusas, mii lágiduvvo riikkabeivviid rahpamiid olis.
Sávan, ahte girku doarjjulii iežas osiin sámi mánáid ja nuoraid oktavuođa sámi kultuvrii iežas riekkes- ja rihppaskuvlabarggus nu ahte lágidivččii omd. oktasaš rihppaleairraid sámiid ruovttuguovllu olggobealde ja ruovttuguovllus orru sámi mánáide ja nuoraide.
Vuorddán stuora beroštumiin ságastallamiid ja earenoamážit daid doaimmaid, mat semináras čuvvot..
Mu sáhkavuorru gieđahallá sámi luondduriggodagaiguin ávkkástallama Suoma sámiid geahččanguovllus.
Máŋggaálbmotlaš ruvkefitnodagat ohcet goitge málbmariggodagaid geažos áigge ja giivát ja stuora áŋggaštusain.
Stáhta dutkanlágádus, man namma lea geologalaš dutkanguovddáš ja olgoeatnanlaš ruvkefitnodagat ohcet golli ja eará minerálaid geažos áigge.
Sámiid ruovttuguovllus 80 % lea sierra vugiid mielde suodjaluvvon, muhto suodjalanguovlu ii eastte ruvkke vuođđudeami ja álggaheami.
Suoma ruvkelága mielde ruvkedoaibma, minerálaid ohcan dehe golleroggan eai oaččo heajudit mávssolaččat sámi kultuvrrain bargama vejolašvuođaid.
Láhka gáibida, ahte áruid váikkuhusaid árvvoštallamis váldojuvvojit vuhtii maid eará gilvvohalli eanangeavahanvugiid váikkuhusat sámi kultuvrii, dakkár lea omd. vuovdečuollan.
Lága mielde doaimma vahátlaš galget čilgejuvvot ovttasráđiid sámedikkiin.
Dán vuoru stuorimus buncar báikkálaš dásis Anára suohkanis ja Soađegili suohkana Sámi bálgesa viidodagas lea mášengolleroggan, mii moive jogaid, márrá eatnamiid sisa ja lasiha meahccejohtalusa ja lea árrun bohccuiguin bargama dáfus ja dieđusge váikkuha vahátlaččat guollenáliide.
Sámediggi ii leat vuostálastán gollerogganlobiid addima goaivoolbmuide.
Mis lea sámedikkis ja namuhuvvon ruvkeeiseválddiin sierralágán oaidnu ruvkelága dulkomis ja ášši lea bárrásiin Suoma alimus hálddahusrievtti, mii galgá rátkit ášši.
Sámediggi vuostálastá ruvkkiid ceggema.
Suomas Talvivaaras, Sotkamo guovllus Gaska-Suomas, ruvke lea dagahan báikkálaš birasroassu, measta juo dadjat katastrofa, man luottat divvojuvvojit olu jagiid dás ovddos.
Vaikko teknologiija lea ovdánan, ruvkkiid vuođđudeapmi ii leat riskkahis dahku ja ruvkkes lea álohii váikkuhus birrasii.
Sáhtálii juobe dadjat, ahte lea stuorit rihkus vuođđudit ruvkke go bargat dan nala ahte dat ii ceggejuvvo.
Ruvkedoaibma maiddái Suoma lagašguovlluin váikkuha Suoma sápmelaččaide.
Ruošša bealde Nihkkela ruvkeindustriija lea nuoskidan birrasa dan rájes go Beahcán luobahuvvui Ruššii, dalá Sovjetlihttui, jagi 1944.
Buot čuozáhagat leat Ruošša bealde ja dat leat 42.
Earenoamáš fuolastuhtti dilli lea Beahcámis ja oba Murmánskka guovllus.
Eanas birassorpmit bohtet Montsegorskka lahkosa riššagássabázahusain.
Oba Nihkkela guovllu luonduhan lea soahtefápmo- ja ruvkedoaimma geažil duššaduvvon guhkes áigái.
Mii galgat gáibidit Ruošša váldit atnui dakkaviđe ruvkkiin nuoskideami jávkadanteknihka, loahpahit birrasa duššadeami sihke máhcahit ovddešlágánin Nihkkela guovllu ja dan birrasa sihke earenoamážit váldit vára das, ahte bázahusat eai beasa guollečáziide.
Mii galgat muitit, ahte ruvkedoaimma lassin Ruoššas stuora nuoskideaddji lea militearalaš doaibma.
Ruvkedoaibma ja militearalaš mieldeorrun giessasa árktalaš guovllus oktii.
Ekonomalaš beroštumit, militearalaš ja geopolitihkalaš beroštumit leat hui dávjá sorrasan oktii.
Ulbmilin galggaliige oažžut árktalaš guovllu demilitariserema.
Ruvkkiid vuođđudemiin Norgii ja Ruŧŧii ákkastallojuvvo Jiekŋameara ruovderáŧi huksen, mii luddelii birasgáhttenguovlluid, boazoguohtoneatnamiid ja dagahivččii boazojámuid.
Buncarákkis lea oktasaš buot árktalaš álbmogiidda: dálkkádatrievdama geažil árktasa guovllu luondduriggodagat beroštahttet stáhtaid ja fitnodagaid ain eanet ja jos eat bealuš iežamet beroštumiid ja váldde dain vára, min kultuvra govssahallá fas.
Problema lea dáinna lágiin oktasaš.
Lea buorre máhcahit millii sámi parlamentáralaš ráđi dohkkehan dálkkádatpolitihkalaš strategiija.
Strategiijas leat bidjan ulbmilin, ahte eananspábba ii lieggan badjel 1,5 celciusceahki.
Dálkkádatrievdama goahcan lea báhcán suoivanii ekonomalaš roasu ja ekonomalaš doaimmalašvuođa dihte.
Dálkkádatrievdan lea láhppon riikkaidgaskasaš politihka guovddážis.
Mii galgat loktet dan dohko ruovttoluotta, daningo ruvkedoaibma, dálkkádatrievdan ja luondduriggodagaiguin ávkkástallan gullet buot seamma áššeollisvuhtii.
Dilli lea uhkideaddji.
Árktalaš álgoálbmotvielljamet ja – oabbámet leat šaddan bákkus muotkut eret orrunguovlluineaset dálkkádatrievdama buktin váikkuhusaid dihte.
Váikkuhusat vuhttojit vuohččan meara rittuin.
Balan dan goas mearrasápmelaččat šaddet deaivat dálkkádatrievdama buktin birrasa vuđolaš nuppástusaid seamma ládje go min árktalaš ustibat Davvi-Amerihka davviosiin.
Dilli šaddá vearrábun maiddái Ruošša árktalaš guovlluin, álotjiehki suddan, guhkes oljju ja gássa fievrrideamit álotjiehki nalde bohcciin dagahit duođaid stuora birasriskkaid.
Ja dain šaddet gillát Ruošša sápmelaččat ja eará Ruošša álgoálbmogat.
Go suokkarduvvo ruvkedoaibma lea buorre váldit vuođđun sámi servoša árvvuide.
Buot luonddu addámušat leat adnon dađi lági mielde ahte boahtte buolvvaide báhcet maid luondduriggodagat geavahuvvot.
Duovdagii eai leat dahkkon stuora nuppástusat, stuora ráhkkanusat dehe vuovdečuollan.
Sáhtáliinai dadjat, ahte sápmelaččat leat arkeologaid oainnu mielde ilá birasustitlaččat, go dutkiide ii leat gávdnon dárbahassii roggamuš ja bázahusat, maid dutkat.
Dákkár árvomáilbmái ruvkedoaibma heive hui hejot.
Sámi kultuvra lea gal gárganan ja ožžon váikkuhusaid oarjemáilmmi servodagas earenoamážit ávnnaslaš kultuvrras.
Muhto kultuvrra váimmus, min giellamet, luondogaskavuohtamet, árbevirolaš ealáhusamet, árvomáilmámet ferte bissut sápmelažžan, vai sáhttit seailluhit kultuvrramet earenoamásvuođa.
Eat sáhte geahččat oanehis sivttain ruđalaš bohtosa muhtinlot jahkái, muhto jurddahallat earret ovddit buolvvaid, sin, vai sin kulturárbi gudnejahttojuvvo ja gáhttejuvvo ja dan, ahte kultuvrra buolvvas nubbái.
Mii fertet doalahit iežamet árbevieruid, muđuid sámi kultuvrras šaddá dušše suoma, dáčča dehe ruoŧŧelaš vuollekultuvra.
Dilli lea mu mielas duođalaš.
Ii dušše ruvkedoaibma, muhto maiddái vuovdečuollan, oarjemáilmmálažžan šaddan, globalisašuvdna, dálkkádatrievdan, rasisttalaš doaludupmi sápmelaččaid guovdu ja nášuvdnastáhtaid nationalisttalaš jurddaheapmi uhkidit sámi kultuvrra boahtteáiggi.
Vaikko máilbmi lea rievdan 1900-logu álggu rájes olu, de sápmelaččaide ii háliduvvo addot eakti vuogi mielde dásseárvosaš sajádat muhto sápmelaččaid vurdet čáhkket ekonomalaš, politihkalaš ja váldokultuvrra beroštumiid ovddas.
Álohii galgá gávdnot kompromissa, mas sápmelaččat leat duođalaš vuoittahallit.
Sápmelaččat, geat bealuštit vuoigatvuođaideaset, steampilastojuvvojit váldokultuvrra doaimmas dávjá ovdáneami goazaheaddjin ja mannanáigái dorvvasteaddjin.
Sosiála media, aviissaid ja váldokultuvrra dubmejeaddji deaddu sáhttá leat duođaid lossat ovttaskas sápmelaččaide.
Kolonialisma lea rievdadan hámis ja dat dáhpáhuvvá lágaid, ásahusaid, hálddahuslaš mearrádusaid ja ekonomalaš doaimma olis.
Duođalaččat kolonialismma hápmi lea hállu rievdadit sámi kultuvrra váimmusárvvuid, sámi kultuvrra árvvuid mihtideapmi, sierra sápmelaš joavkkuid, sámi ealáhusaid vuostálagaid bidjan ja hállu duššin dahkat sámi kultuvrra joksosiid ja olahemiid.
Mii eat galgga vuolgit mielde váldokultuvrra bostaleapmái dehe árvomihtideapmái muhto gávdnat bagadusa bargui sámi kultuvrra árvvuin.
Buot sámi ealáhusat, giella- ja kulturjoavkkut sihke daid dárbbut leat liikká divrasat ja dehálaččat seailluhit.
Lean ieš oaidnán dutkin politihkarin ja sápmelažžan, mot váldokultuvrra propagánda, oahpahus ja eiseváldidoaibma lea ožžon muhtin sápmelaččaid ain viidáseappot suokkardit sápmelašvuođaset, rievdadit ipmárdusa sápmelaččaid historjjás ja sajádagas ja hilgut sámi kultuvrra váimmusárvvuid ja ovddit buolvvaid kulturárbbi dađi lági mielde ahte váldokultuvrra ruđalaš árvvut leat šaddan buorebun.
Diehttelas juohkeovttas lea vuoigatvuohta válljet identiteahtas, muhto anán gal dili morašlažžan.
Váldokultuvrra deaddu lea leamaš liiggi dáidda olbmuide.
Ruoŧŧelaš gielladutki Hans Erik Hansegård lea hupman beallegielatvuođas go son lea dutkan Ruoŧa sápmelaččaid, geaid eatnigiellanis sápmelaš váhnemat eai leat hupman mánáidasaset sámegiela.
Balan, ahte min gaskavuhtii lea šaddame ođđa joavku, beallekultuvralaččat, jos eat eat bastte jorgalit servodatlaš gárganeami ja dan háltti.
Sáhttáhan gal lea vejolaš, ahte jos dálkkádatrievdan ja stáhtaid doaimmat leat dolvon sámi kultuvrra vuođu eret, de sápmelaččat sáhtále maid guottihit ruvkedoaimma sámiid ruovttuguovllus.
Dallenai ruvkedoaibma galgá vuođđuduvvat sámedikkiid dihtui addon ovddalgihtii miehtamii nappo lohpái ja ruvkedoaimma boađut galget boahtit maid sápmelaččaide.
Mu mielas luondduriggodagaiguin ekonomalaš ávkkastallan lea okta sivva dasa, manne sápmelaččaid rievttit eai leat gokčevaččat čovdojuvvon gostege sámiid orrun guovlluin.
Norggas lea Finnmárkoláhka, muhto eará sámiid árbevirolaš orrunguovllut leat lága olggobealde.
Norggas ráđđehusbellodaga ovddasteaddjit leat evttohan Norgga earráneami Ilo 169-konvenšuvnnas.
Mu mielas sámi parlamentarihkkárat galget dubmet dákkár ságaid.
Dát muitala miellaguottuid dovdduid čavgama, mii lea nu oahpis Ruoŧas, Suomas ja earenoamážit Ruoššas.
Dát miellaguottuid dovdduid čavgan dáhpáhuvvá álohii go leat ekonomalaš roassu ja dutkamušaid mielde dalle maid konservatiivvalaš árvvuid guottáhus loktana, daningo dain ohccojuvvo dorvu eahpesihkkaris áiggiid.
Mii galgat ohcat dorvvu sámi kultuvrra árvvuin dáid eahpesihkkaris áiggiid ja gávdnat dain bagadusa mot sáhttit buoridit sápmelaččaid vuoigatvuođaid.
Dát gáibida sámi servoša oktiigullevašvuođa buorideami, SPR:a barggu gárgeheami, diđolašvuođa lasiheami nu sápmelaččaid gaskavuođas go maid váldokultuvrranai gaskavuođas sihke – dego álot – váikkuheami riikkaidgaskasaš arenain.
Sávannai, ahte SPR álggahivččii oktasaš kampánnja, mii olláhuhttojuvvolii Norggas, Ruoššas, sámi kultuvrras, dan hástalusain, váldokultuvrraid doaimmas sámiid guovdu ja maid galggalii bargat sámi kultuvrra dorvvasteami várás.
Buorre álggahus dákkár fidnui livččii boahtte čavčča máilmmi eamiálbmogiid konfereansa.
Sápmelaččaid vuoigatvuođat dárbbahit lasi oinnolašvuođa.
Vaikko fáddán lea ruvkedoaibma ja luondduriggodagaiguin ávkkástallan Sámis, gieđahallat mu mielas rievtti mielde sámi kultuvrra váimmus áššiid ja dan, makkár sámi servodaga hálidit.
Mis leat doarjjan nanu riikkaidgaskasaš álbmotriekti, RIO +20 – julggaštus suvdilis gárganeamis ja sámi kultuvrra árvomáilbmi.
Lea dehálaš, ahte addit julggaštusa, mas dadjat čielgasit iežamet oainnu ruvkedoaimmas ja luondduriggodagaiguin huvddahis ávkkástallama vuostá.
Muhto dát ii leat doarvái.
Julggaštusaid lassin dárbbahit daguid, álbmotlaš go riikkaidgaskasaš dásisge.
Lea dehálaš seailluhit áššáigulevaš gaskavuođaid stáhtain, muhto dat oaivvil dan, ahte sápmelaččat galget gopmardallat ja vuollánit álohii stáhta dárbbuid ovddas.
Mii galgat hui fuolalaččat ákkastallat oaidnumet ja dahkat hui čielggasin dan ráji, man rastá kompromissat eai sáhte bargot.
Mu mielas sámi parlamentáralaš ráđđi galgá oažžut bastileabbon beroštumiid bearráigeahču.
Mii galgat buktit ovdan riikkaidgaskasaš arenain – ON:a bissovaš forumas, ON:a olmmošriektekomiteas ja – ráđis dego maid buot vejolaš arenain min deaividan boasttovuođaid ja vigiid sihke vugiid, mot dat sáhttet čovdojuvvot sámi kultuvrra árvvuid mielde.
Mii galgat bargagoahtit maid eambbo ovttasráđiid, vai bastit eakti vuogi mielde dadjat ahte leat okta álbmot njealji stáhta viidodagas.
Lea vealtameahttun, ahte sámi parlamentáralaš ráđis gárgehuvvo eakti mearridanorgána.
Dál SPR lea dađi bahábut diehtojuohkin-, oaivillonohallan ja julggaštusaid addi orgána.
Min hástalusat leat oktasaččat ja mu mielas lea vealtameahttun, ahte ráhkadit SPR:s duođalaš mearridanorgána.
Eat sáhte vuordit davviriikkalaš sámi soahpamuša gárváneami, muhto dárbbahit čovdosiid dakkaviđe.
SPR:s galgá dahkkot beaktilis orgána, mii seahkána jođánit sámiid muosáhan vigiide ja álgoálbmotvuoigatvuođaid rihkkumii.
SPR, mii doaibmá ain buorebut buot sápmelaččaid beales, livččii dant min ohcalan searvvušvuohta.
Jáhkán, ahte beaktilit SPR basttálii bargat sápmelaččaid beales buorebut omd. jur ruvkkiid vuođđudanáššiin.
Gudnejahtton earkebismmat, sámi dáiddarat, buorit olbmot
Dáidda lea álohii gullan sámi kultuvrii ja namalassii nu ahte sámi dáidagis vuhttojit kultuvra ja dan árvvut.
Sámi dáidaga rolla ja mearkkašupmi sámi kultuvrras lea molsašuddan sierra áiggiid ja historjjálaš áigge sámi dáidda lei hui lahka sámi árgabeaivvi doaimmaid ja lea leamaš čadnojuvvon sámi ealáhusaide ja servoša árvvuide.
Sámi duodji ja čikŋa- ja atnudiŋggat leat ráhkaduvvon hui čáppadin ja alladásagin – nu ahte dat leat čujuhan sámi kultuvrra lagašvuođa lundui.
Sámi duoji sáhttánai gohčodit dáiddaduodjin.
Molendáidagis dutkanmátkkálaččat ja dáiddarat leat govvidan sápmelaččaid gitta 1700-logu rájes.
Dáin govvádusain lea leamaš mávssolaš váikkuhus dan govvii mii sápmelaččain lea ráhkaduvvon ja dáidaga bakte Sápmi ja sápmelaččat álbmogin leat meroštallojuvvon.
Molendáidagis lea vuhtton dáiddalaš friddjavuohta sámi kultuvrra govvideamis ja ráđđen servodatlaš konteaksta ja jurddahanvuohki sápmelaččaid ektui.
Dáidagis lea mearkkašahtti váikkuhus oaiviliid hábmejeaddjin ja dáidda lea dego láse jearaldatvuloš kultuvrii.
Sámi duoji ja dáidaga sirdin buolvvas nubbái dárbbaha servodaga doarjaga, daningo min skuvlavuogádat lea gáidadan min oktavuođa lundui ja iežamet kulturárbái.
Sámi dáiddašaddadeami galgá lasihit ja sámi mánáid ja nuoraid vejolašvuođa neaktit iežaset ja gávdnat dáiddalaš olggosbuktinvugiid galgá doarjut.
Sámi dáiddadáhpáhus lea earenoamáš buorre ovdamearka dain vugiin, maid bakte sáhttit doarjut dáiddabajásgeassima.
Sámi dáidda lea dálá dáidaga gietti divrras oassi.
Ealli sámi duodjeárbevieru seailun ja ovdáneapmi lea dehálaš min kultuvrra jotkkolašvuođa dorvvasteami dihte.
Mus lea leamaš illu čuovvut sámi duodjeárbevieru gárganeami ja vuogáiduvvama servodatlaš nuppástusaide.
Omd. sisttis ráhkaduvvon giehtatelefuvdnaskuohput leat fiinna ja dárbbatlaš heivehusat sámi duojis.
Sámi duoji ođđa fiinna hámit oidnojit nu ahte daid bastá atnit ávkin sámi dáidagis.
Sámi duoji guovddáš materiála, min álbmoga duhát jagiid atnin sisti lea aivve maŋimus jagiid boahtán maid otná bivttasvuogi bajimus dássái áidnalunddot ávnnasin ja plánema bakte alladásat bivttasdáiddan.
Vuosttaš sápmelaš govaid ráhkadeaddjit leat leamaš juo čuđiid ja juobe duháhiid jagiid ovdal min omd. áigáhaš báktesárgosiid ráhkadeaddjit.
Sápmelaččaid dahkan govvadáidda lea boahtán viidábut oidnosii easka 1900-logu mielde.
Ollugiidda sámi govvadáiddárat dego John Savio, Nils Nilsson Skum, Áillohaš, Lars Pirak, Ivar Jåks ja Merja Aletta Ranttila leat oahppásat jos juo buohkaide ii sin dujiid bakte de goit namman.
Sámi govvadáidaga ruohttasat bohtet sámi mytologiijas, luonddus, ealáhusain ja birastahtti áššiin, duođalašvuođas, mii lea lahka.
Dáidda lea maid sáhttán váldit politihkalaččat beali sápmelaččaid sajádagas ja das mot sápmelaččaiguin lea meannuduvvon.
Sámi dáidagis lea mávssolaš rolla lásen ođđaáigásaš sámi kultuvrii, servodatlaš realismma ja dili govvejeaddjin ja estehtalaš dáiddan iešalddes.
Politihkkárin soaittán deattuhit liiggás olu sámi dáidaga servodatlaš oli ja konteavstta – dáidda lea divrras iešalddes estehtalažžan ja dáidagin, mii bohciidahttá jurdagiid.
Lea stuora gudni munnje ahte ovddastit ruoŧa Sámedikki ja dadjat moadde sáni dal go
Sámediggi suomabealde rahpasa, dáppe Ohcejogas.
Sámediggi suomabealde lea máŋggaládje leamaš ovdavázzi álbmotválljejuvvon sámi
orgánan 1973 rájis go Sámeparlameanta ásahuvvui ja maŋŋel, jagi 1996, šattai Sámediggi.
Sámit suomabealde leat 1996 rájis dohkkehuvvon álbmogin suoma vuođđolágas ja sámiide
Ruoŧabealde mii eat lea ollen nu guhkás.
Ođastuhttin ruoŧa vuođđolágas lea jođus ja sámiid bealde mii sávvat ahte ruoŧa riikkabeaivi
čuovvula suoma riikkabeaivvi ovdamearkka ja mearrida sámiid statusa eamiálbmogin
Sámiin ja davviriikkalaš stáhtain lea dál stuora hástalus go ON:a generálasearvegoddi lea
dohkkehan eamiálbmotjulggaštusa 13 b. čakčamánus 2007.
Julggaštus lea historjjálaš lávki
rahčamušas go guoská eamiálbmogiid olmmošvuoigatvuođaid ja vuđolaš friddjavuođaid
Earret vuoigatvuohta iešmearrideapmái julggaštusas leat artihkkalat go guoská
eamiálbmogiid riekti oamastit, geavahit ja hálddašit eatnama, territoriaid ja
Julggaštus cealká ahte
Suopma, Norga, Ruošša ja Ruoŧŧa eai šat sáhte oaivvildit eatnamiid maid sámit
stáhtaid ahte dohkkehit ahte sámit leat oamasteaddjit árbevirolaš eatnanguovlluin ja
Dát mearkkaša ovdamearkka dihte ahte sámi eatnama ii sáhte geavahit
industriálalaš dehe eará ulbmiliidda jus sámit eai leat ožžon diehtojuohkima ovdal ja addán
sorjjasmeahttun mieđiheami ovdagihtii ja ahte eai ieža sáhte vuoitit maidege dakkáraš
ON:a eamiálbmotjulggaštus manná mihá guhkileabbu go ILO-konvenšuvnna nr 169 ja
evttohuvvon davviriikkalaš sámekonvenšuvnna.
Mii leat ruoŧabealde noteren ahte suoma
ráđđehusas lea vuosteháhku davviriikkalaš sámekonvenšuvdnii ja dat buktá veaháš suru.
Ruoŧabeal Sámediggi addá maid lihkosávaldagaid suomabeal Sámediggái ahte dii fargga
beassat sirdit sisa ođđa parlameantaráhkadussii Anáris – ruoŧabealde mii eat lea ollen nu
Loahpalaččat mii sávvat suomabeal Sámediggái, ráđđehussii ja riikkabeaivái buot lihku ja
roahkkátvuođa bargguin ahte ovddidit sámi álbmoga lágalaš beroštumi Suoma republiihkas.
Gudnejahtton sámi nuorat, buorit konfereansaguossit !
Vuohččan gieđahalan oanehaččat Suomas bargon barggu árbevirolaš dieđu suodjaleami várás ja dan mii lea vel barggakeahttá ja mii galgá bargojuvvot.
Suomas sámi árbevirolaš diehtu lea gieđahallojuvvon earenoamážit biodiversiteahttasoahpamuša artihkal 8(j):a olláhuhttimis.
Maiddái Unesco kulturvieruid ja sárgosiid suodjalansoahpamuš suddje álgoálbmogiid árbevirolaš dieđu.
Dasa lassin álgoálbmotjulggaštus suodjala sámi árbevirolaš dieđu.
Suopma lea ilmmuhan ahte dat lea ráhkkaneame ratifiseret Unesco immateriála kulturárbbi suodjalansoahpamuša.
Norga ja Ruoŧŧa leaba juo dan soahpamuša juo ratifiseren.
Riikkaidkaskasaš dásis šiehtadallojuvvo maid WIPOs, máilmmi vuoiŋŋaduoji opmodaga organisašuvnnas riikkaidgaskasaš soahpamušaid ráhkadeami várás dan mii guoská árbevirolaš dieđu ja álbmotárbevieru, folklore, suodjaleami.
Riektegeavat sámi kulturtradišuvnnaid ja árbevirolaš dieđu dáfus lea hui bieđgguid ja dát dieđusge dahká váttisin dihto muddui gokčevaččat meroštallat sámi kultuvrra suoji ja hábmet ollislaččat makkár lágat dasa gustojit.
Ráđđádallanproseassa áigge, man ulbmilin lea davviriikkalaš sámisoahpamuša ratifiseren, galgánai harmoniseret láhkaollisvuođa, mii guoská sámi árbevirolaš dieđu suddjema ja dieđusge galgá ráhkaduvvot doaibmaplána árbevirolaš dieđu suodjaleami várás davviriikkalaš dásis.
Árbevirolaš dieđu suodji lea báhper nalde oalle viiddis ja gokčevaš.
Sámiid árbevirolaš diehtu gullá juohke diŋgii sámi kultuvrras: kultuvrra árvvuide, ealáhusaide ja gillii.
Árbevirolaš dieđu suodjái galggalii bidjat návccaid dehege resurssaid ja dat galggalii váldojuvvot vuhtii ealáhus-, giella-, kultur- ja sosiálapolihkasnai dego maid lágain.
Go galgá resurseret, bidjat ruđa bargui ja rievdadit lágaid dávistit álgoálbmogiid rivttiide, de stáhtain vajálduvvet hui álkit árbevirolaš dieđu dárbbut ja riikkaidgaskasaš geatnegasvuođat.
Ja nu geavvá, ahte stáhtat vigget beasadit geatnegasvuođaineaset ja bargat nu unnán go vejolaš geatnegasvuođaideaset olláhuhttima várás.
Dát lea davviriikkaide, main sámi orrot, váttis ášši.
Suomas sámiid árbevirolaš diehtu luonddu máŋggalágánvuođa olis lea čadjojuvvon sámiid árbevirolaš ealáhusaide, daid sierraterminologiijai ja vieruid vuoigatvuođaide; boazodollui, guolásteapmái, meahccebivdui, čoaggimii ja sámi duodjái.
Ealáhusstruktuvrra rievdan, sámegiela molsun váldogielaide, sámi ealáhusaid heajos gánnáhahttivuohta ja sápmelaččaid eret muotkun sámiid ruovttuguovllus uhkidit sámi árbevirolaš dieđu seailuma luonddu máŋggalágánvuođa olis.
Suoma bealde, birasministeriija ceggii bargojoavkku válmmaštallat biodiversiteahttasoahpamuša 8(j)-artihkkala olláhuhttima.
Ledjen ieš bargojoavkku ságadoallin ja dasa lassin bargojoavkkus ledje olu sápmelaččat.
Bargojoavkku gearggai bargguinis diimma gease ja luobahii dan Suoma birasministeriijai.
Bargojoavkku evttohusaid olláhuhttima ovddasvástádus lea sierra ministeriijain ja našuvnnalaš biodiversiteahttabargojoavkkus, man bargun lea Suoma biodiversiteahttapolitihka ovddideapmi ja biodiversiteahta várjaleapmi.
Suopma lea aiddo álggahan našuvnnalaš biodiversiteahttastrategiija ođasteami dan vuođu mielde mii mearriduvvui biodiversiteahttasoahpamuša Nagoya oassebeallečoakkámis diibmá.
Biodiversiteahttastrategiija stivre Suoma sisriikkalaš ja riikkaidgaskasaš biodiversiteahttapolitihka.
Suoma sámediggi oassálastá dán našuvnnalaš biodiversiteahttastrategiija ráhkadeapmái.
Suomas stáhtaministtar Jyrki Kataisa ráđđehusprográmmas, mii stivre ráđđehusa doaimma oba dan doaibmaáigodaga, sámiid vuoigatvuođat leat bures ovdan.
Ráđđehus čatnasa dorvvastit sámi kultuvrralaš vuogi ja árbevieru atnit luonddu biodiversiteahttastrategiija olláhuhttimis.
Ráđđehusprográmmas Suoma stáhta lea maid čatnasan čielggasmahttit lágaid mat gullet eanangeavaheapmái ja dasto buot mávssolaččamussan, dat lea bidjan ulbmilin ratifiseret ILO 169 soahpamuša.
Sámi kultuvra lea luonddulagaskultuvra ja nu eanangeavahanlágat váikkuhitge hui njuolga sámi árbevirolaš dieđu seailumii.
Suomas sisriikkalaš artihkal 8(j)-bargojoavku lea ráhkadan oppalaš meroštallama sámiid árbevirolaš dieđus mii gullá luonddu máŋggalágánvuhtii dehege biodiversitehttii.
Diehtu sirdása sámegiela terminologiijai, mii gullá ee. lundui, duovdagiidda, dálkái, boazobargui, giehtaduodjái, meahccebivdui ja guolástussii.
Árbevirolaš diehtu sirdojuvvo diđolaš oahpu bakte, boarrásit buolvvain ožžojun bargomálliid bakte, luđiid ja njálmmálaš árbevieruid bakte ja dieđusge buot geavadiin boazobarggu, guolástusa, čoaggima, giehtaduoji ja meahccebivddu olis.
Artihkal 8(j)-barggu mielde leat ožžon áigái mearkkašahtti ovdánanlávkkiid.
Meahcceráđđehus, man ovddasvástádussan lea Suomas stáhta hálddašan eatnamiid dikšun ja geavaheapmi, lea álggahan ovttasráđiid sámedikkiin geahččaladdat dehege destet biodiversiteahttasoahpamuša Akwé: Kon rávvagiid sámiid ruovttuguovllus.
Rávvagat leat dárkkuhuvvon dorvvastit álgoálbmogiid lundui čadnon árbevirolaš máhtu seailluheami, Suomashan dát guoská diehttelas dušše sápmelaččaid.
Rávvagat destejuvvojit Bátneduoddara meahcceguovllu dikšun- ja geavahanplána rahkádeamis, Bátneduoddara meahcceguovlu lea eanasin Anára guovllus.
Dát nd. meahcceguovlu lea suodjalanviidodat, man oktan vuođđudanulbmilin lea sámi kultuvrra dorvvasteapmi.
Dikšun- ja geavahanplána stivre meahcceviidodaga eanangeavaheami.
Bargojoavkkus leat mielde buot ahkásaš olbmot ja sihke nissonat ja dievddut dássebealagit.
Bargojoavku bargun lea sihkkarastit ahte Akwé: Kon rávvagat doahttaluvvojit ja olláhuhttojuvvojit plána ráhkadeamis.
Maŋŋel Akwé: Kon rávvagat váldojuvvojit atnui maid eará sámiid ruovttuguovllu dikšun- ja geavahanplánaid ráhkadeamis ja maiddái nd. luondduriggodatplána ráhkadeamis, mii fas stivre hui dárkket guovllu luondduriggodagaid geavahusa.
Sámediggi ja sápmelaččat diehttelas vuordit, ahte Akwé: Kon rávvagiid duohtan dahkamiin sáhttit dorvvastit sámi kultuvrra seailuma.
Ulbmilin lea oažžut Suoma sisriikkalaš lágaid dávistit Akwé: Kon rávvágiidda sámiid ruovttuguovllus.
Mun sávan, ahte rávvagat váldojuvvole atnui maid Norggas ja Ruoŧas.
Sápmelaččaid eretmuotkun sámiid ruovttuguovllus buktá hástalusaid árbevirolaš dieđu suodjaleapmái.
Mot árbevirolaš diehtu sáhttá seailut gávpotbirrasis, gos eai leat várit ja duoddarat, bivdoeatnamat, bohccot ja daid guohtoneatnamat, guollečázit ja luomenjeakkit ?
Sámi árbevirolaš dieđu seailun ja ovdáneapmi mánáin ja nuorain lea sámi kultuvrra boahtteáiggi eaktu.
Sávannai dis, buorit nuorat, konkrehtalaš evttohusaid ja doaibmabijuid mot sáhttit earenoamážit doarjut ja dorvvastit sámi mánáid ja nuoraid sápmelaš luonddugaskavuođa ja árbevirolaš dieđu seailuma váldokultuvrraid ja globalisašuvnna čarvestagas.
Suomas artihkal 8(j)-bargojoavku lea dáid áššiid juo suokkardan.
Mu mielas árbevirolaš dieđu suodjaleapmi gáibida jurddahanvuogi nuppástuvvama stáhtahálddahusas.
Skuvlenvuogádagas ja beaivedivššus galggale váldot atnui oahppoplánat sámi kultuvrtra mielde ja nu ahte dat ráhkaduvvojit sámi kultuvrra vuolggasajiin ja nu ahte árbevirolaš diehtu váldojuvvo vuhtii.
Sierra oahppoávdnasiid oahppomateriála galgá vuođđuduvvat oahpahussii sámi kultuvrra mielde ja nu ahte árbevirolaš diehtu lea oahpahusas mielde.
Oahpahus galgá leat ain eanet vuorrováikkuhusas sámi servošiin ja oahpahusas galgá atnit ávkki árbevirolaš dieđu mahttiid muosáhusaid ja dieđuid.
Muhto dušše oahpahusvuogádaga ođasnuhttinge ii leat dárbahassii.
Mii leat dilis, mas árbevirolaš diehtu galgá maid ealáskahttojuvvot, vai dat ii jávkka.
Suomas lea doaibman sámi mánáidkulturguovddáš, mii lea dolvon sámi dáidaga ja árbevieruid máhttiid skuvllaide ja beaiveruovttuide ja sirdán sámegiela ja sámi kultuvrra sámi mánáide stoahkamiid, guossástallamiid ja diđolaš oahpaheami mielde.
Sámi mánáidkulturguovddáš lea vára vuolde heaittihuvvot oahpahus- ja kulturministeriija ođđa ruhtadannjuolggadusaid ja - mearrádusaid geažil.
Sápmelaččaid árbevirolaš diehtu luonddu máŋggalágánvuođa olis lea šaddame áitojuvvon dillái.
Lea dehálaš ovddidit lágaid, mat suddjejit árbevirolaš dieđu.
Dárbbahit maid konkrehta dutkan- ja ealáskahttinfidnuid, vai árbevirolaš dieđu vierut, geavadat ja sámegiela terminologiija eai jávkka.
Norgga sámediggi ruhtada dálá áigge árbevirolaš dieđu prošeavttaid, earenoamážit dutkan- ja skuvlenprošeavttaid.
Suoma sámedikkis eai leat vel dása resurssat.
Iešguđetge riikkas galggalii leat iežas fásta ruhtadaninstrumeanta ja áinnas maid oktasaš davviriikkalaš ruhtadaninstrumeanta sámi parlamentáralaš ráđi olis árbevirolaš dieđu ealáskahttin-, dutkan- ja skuvlenfidnuid olláhuhttima várás.
Suomas mii leat guorahallan sámi árbevirolaš dieđu ealáskahttinfidnuid earenoamážit sámi mánáid ja nuoraid dáfus, ja earenoamážit daid, geat orrot gávpogiin ja sámi árbevirolaš orrunguovlluid olggobealde.
Sámi mánáide ja nuoraide galggalii ordnet luonddus, eakti birrasis gurssaid, main sii oahpale lunddolaš vuogi mielde iežaset kultuvrra árbevieruid, sámi luonddu- ja sámi ealáhusterminologiija, ealáhusvugiid, muitalusaid ja báikenamaid.
Gurssat sáhtále ordnejuvvot omd. nu ahte dat čuovole árbevirolaš johtingeainnuid, muđuid ohppojuvvolii boazobargu, terminologiija ja eará diekkárat sierra jagiáiggiid mielde nu ahte árbevirolaš dieđu máhttit livčče ofelažžan sierra sámi gielaid mielde.
Seammalágán ealáskahttingurssat darbbahuvvojit maid sámi duojis ja guolástusas.
Árbevirolaš diehtu ii seaillo go anus, aivve seamma ládje go sámegiellanai seailu dušše hupmamiin ja dan geavahemiin.
Árbevirolaš diehtu ii seaillo historjjá girjjiin dehe museain.
Sámi boazodoalus árbevirolaš diehtu albmana dehege boahtá ovdan ee. boazobargovieruin, sámegiela boazodoalloterminologiijas, iešguđet jagiáiggiid luonddubirrasa dovdamis, bohccuid dovdamis luonddus ja muđuid, bohccuid vuohttimis ja guoradeamis, dálkedovdamušas, dadjat juo ollislaš dehege holisttalaš boazobarggu máhttinvuogádaga mielde.
Suomas boazodoalu árbevirolaš diehtu ii leat dorvvastuvvon.
Das čuovvu, ahte sámi boazodoalu árbevirolaš vuohki sirdit dieđu boarrásit buolvvain nuorabuidda lea hedjoneame.
Duodji, mas gullabehtet odne lasi, guoddá vuoimmálaččat sámi kultuvrra.
Sámi duoji ja sámi ealáhusaid ja dain earenoamážit boazodoalu sirdin boahtte buolvvaide ja máhtu oahppan lea eallinagi proseassa ja sámi sosiála vuogádaga oassi.
Sámi árbevirolaš diehtu lea sámi kultuvrra ollislaš oassi.
Jos váldá ovdamearkan biodiversiteahttasoahpamušas suddjejuvvon álgoálbmogiid dieđu meahcis ja luonddubirrasis, de dan gal lea váttis earuhit eará árbevirolaš dieđus, go sámi kultuvrahan lea čatnagasas lundui.
Sámegiela várjaleapmi gullá maid sámi árbevirolaš dieđu suodjaleapmái, muhto ii datge leat dárbahassii.
Sámegielas galget leat lunddolaš geavahanbirrasat kultuvrra mielde, muđuid sámegiela siskkáldas árbevirolaš diehtu geahnohuvvá.
Sámedikkit ja sámi parlamentáralaš ráđđi galggalenai váldit duođas árbevirolaš dieđu suddjema.
Sámi parlamentáralaš ráđđi galgá ráhkadit oktasaš evttohusa sámi árbevirolaš dieđu suodjaleami várás omd. davviriikkalaš sámi soahpamuša šiehtadallanproseassa oassin ja dán barggus gullat sihke sámi nuoraid ja sámi ealáhusbargiid sin barggusteaset.
Mii dárbbahit maid oktasaš prinsihpaid mot sámi kulturárbbi galgá suodjalit ja dárbbahit etihkalaš prinsihpaid suodjalit sámi kultuvrra, vai bastit bargat ovttas uhkiid vuostá mat bohtet olggobealde.
Mii galgat bastit konkretiseret maid mii dárkkuhit sámi árbevirolaš dieđuin ja mot dat galgá albma eallimis suodjaluvvot ja dorvvastuvvot.
Árbevirolaš diehtu galgá váldojuvvot vuhtii čađamanni prinsihppan buot doaimmas ja beroštumiid bearráigeahčus.
Sámedikkit galget dás bargat ovttasráđiid ain eanet.
Guhkit áigge ulbmilin sáhtálii leat Sámi parlamentáralaš ráđi oktasaš árbevirolaš dieđu suodjalanguovddáža vuođđudeapmi, mii koordinerelii ja ovddidivččii SPR:a oassálastima riikkaidgaskasaš dásis árbevirolaš dieđu mearrádusdahkamii sihke koordinerelii golmma riikka sámedikkiid ja Ruošša sámi organisašuvnnaid ovttasbarggu árbevirolaš dieđu suodjaleami várás.
Miihan leat álbmot njealji riikka viidodagas, muhto diktit stáhtaid rájiid bearehaga njoazidit ovttasbargomet.
Vaikko árbevirolaš dieđu seailuma uhkidit máŋga ášši, de ii gánnát vuollánit.
Mis lea doaivva nu guhká go váhnemat sirdet dieđuideaset ja máhtuideaset mánáidasaset ja nuorat hálidit oahppat iežaset kultuvrras, árbevieruin ja ealáhusain ja sirdit dieđuid fas viidáseappot iežaset mánáide.
Árbevirolaš dieđu seailluheapmi lea earenoamážit din duohken.
Dego juo ovdal dadjennai, de lea earenoamáš mávssolaš oažžut dis evttohusaid, prošeaktajurdagiid, doaibmaplánaid ja julggaštusaid mot nu sisriikkalaš sámedikkit go sámi parlamentáralaš ráđdinai galget doarjut ja ealáskahttit sámi árbevirolaš dieđu seailluheami earenoamážit sámi nuoraid dárbbuid dáfus.
Jáhkán, ahte maid Suoma ođđa sámediggi váldá din sáni duođas.
Sámedikki beales sávan didjiide buresboahtima dán dilálašvuhtii.
Vuohččan dajan muhtin sáni Akwé: Kon-rávvagiid duogážis ja maid sámediggi vuordá dán barggus.
Suopma lea ratifiseren biodiversiteahttasoahpamuša, mii geatnegahttá stáhtaid dorvvastit biologalaš máŋggalágánvuođa dehege mii daddjojuvvo biodiversiteahttan.
Soahpamuš dovddasta álgoálbmogiid ja luonddu máŋggalágánvuođa gaskavuođa.
Soahpamuš geatnegahttá Suoma dorvvastit sápmelaččaid árbevirolaš dieđu seailuma árbevirolaš luonddugavahanvugiid dorvvasteami luonddu biodiversiteahta olis.
Riikkaidgaskasaš soahpamušdeavsttat leat hui abstrakta dásis, iige soahpamušdavstta mearkkašumi ja heiveheami geavadii leat álot álki ipmirdit.
Biodiversiteahttasoahpamuša duohtan šaddama čuvvot soahpamuša vuolláičálliriikkaid oassebeallečoakkámat, mat dollojuvvojit guovtti jagi gaskkaid.
Oassebeallečoakkámat addet mearrádusaid ja ávžžuhusaid, mot biodiversiteahttasoahpamuš galgá duohtan dahkkot dehege olláhuhttojuvvot.
Álgoálbmogiid árbevirolaš dieđu dorvvasteami várás oassebeallečoakkámat leat dohkkehan máŋggajagát bargoprográmma, mii stivre mot stáhtat galggale olláhuhttit álgoálbmogiid árbevirolaš dieđu suoji.
Akwé: Kon-rávvagat, mas gullabehtet vel odne dárkileappot, leat ráhkaduvvon biodiversiteahttasoahpamuša oassebeallečoakkámis ja dat leat dárkkuhuvvon bealisteaset ovddidit luonddu máŋggalágánvuođa seailuma ja dorvvastit árbevirolaš dieđu seailuma.
Suomas biodiversiteahttapolitihkka stivrejuvvo álbmotlaš biodiversiteahttastrategiijain, mii lea aiddo ođasnuhttojuvvome.
Gitta maŋimus jagiid rádjái, biodiversiteahttasoahpamuš ii leat duohtan dahkkon daiguin geatnegasvuođaiguin, mat gusket sápmelaččaid.
Birasministeriija lea ásahan sámedikki álgaga mielde bargojoavkku válmmaštallat artihkal 8(j) olláhuhttima ja biodiversiteahttadoaimmaid, mat gusket sápmelaččaid.
Bargojoavkkus leat ovddasteaddjin sierra ministeriijaid ja eiseválddiid ovddastus.
Bargojoavku lea jorgalahttán dánnai čoakkámii buktojuvvon Akwé:Konrávvagiid suomagillii.
Dasa lassin sámediggi ja meahcceráđđehus leaba goabbánai iežaska oasis válmmaštallan árbevirolaš dieđu vuhtii váldima Meahcceráđđehusa barggus.
Sámedikkis ja meahcceráđđehusas lea oktasaš bargojoavku, mii válmmaštallá meahcceráđđehuslága geatnegasvuođaid heiveheami Meahcceráđđehusa barggus – namalassii daid osiid mat gusket sápmelaččaid.
Akwé: Kon-rávvagiid geahččaleapmi Bátneduoddara meahcceguovllu dikšun- ja geavahanplána ođasnuhttimis lea meahcceráđđuslága 4. (§) paragráfra olláhuhttima oassi.
Sámediggi ja meahcceráđđehus leaba ráđđádallan, mot Akwé: Kon-rávvagiid galggalii heivehit Bátneduoddara meahcceguovllu dikšun- ja geavahanplána ráhkadeamis.
Bođiimet dan oidnui, ahte ášši válmmaštallá sierra bargojoavku.
Sámedikki stivra lea nammadan bargojoavkku ja dat lea dievasmahttojuvvon bálgesiid ovddasteddjiiguin.
Bargojoavkku ságadoallin lea Heikki Paltto, gii lea álbmotlaš 8(j)-bargojoavkku várrelahttu, sámedikki ealáhus- ja vuoigatvuohtalávdegotti várreságadoalli ja sámedikki ovddasteaddji Bálgesiid ovttastusa stivrras.
Bargojoavku galgá nammadit barggu várás maid čálli, gii válmmaštallá bargjoavkku čoakkámiid, áššemeannudeami ja mearrida bargogielas.
Akwé:Kon-rávvagiid heiveheapmi lea historjjálaš áibbas máilmmeviidosaččatge.
Rávvagat leat dohkkehuvvon biodiversiteahttasoahpamuša oassebeallečoakkámis jagi 2004.
Rávvagiid dohkkeheamis lea gollan guhtta jagi ja easka dál rávvagiid álget heivehit konkrehtalaččat eanangeavaheami stivremis, aivvefal nu go biodiversiteahttasoahpamuša oassebeallečoakkán lea sávvan.
Jos Bátneduoddara dikšun- ja geavahanplána válmmaštallan lihkostuvvá bures, de Akwé: Kon-rávvagiid heiveheapmi sáhttá váldojuvvot eará dikšun- ja geavahanplánaid ráhkadeami oassin ja maiddái luondduriggodatplánemiid oassin.
Lea dehálaš, ahte Bátneduoddara Akwé: Kon proseassas oažžut olu ávkki ja ahte das ráhkaduvvo maid girji, vai Bátneduoddara Akwé: Kon-málle sáhttá heivehuvvot viidáseappotnai.
Birasministeriija čuovvu maid proseassa hui stuora beroštumiin ja sávvat, ahte rávvagat váldojuvvole vuhtii maiddái lávvenbarggus sámiid ruovttuguovllus.
Ferte dieđusge muitit, ahte Akwé: Kon rávvagat heivehuvvojit Suoma lágaid addin rámmaid siste.
Sámediggi almmatge barga buot dan ovdii, ahte lágat ovddiduvvojit nu ahte dat vástidit Akwé: Kon-rávvagiid.
Akwé: Kon-rávvagat leat vuohččan meannudanvuohki dehe proseassa, man olis dorvvastuvvojit sápmelaččaid váikkuhanvejolašvuođat dikšun- ja geavahanplána ráhkadeamis ja ohccojuvvojit vuogit, maiguin biehtadahkes váikkuhusat sámi kultuvrii sáhttet hálddašuvvot.
Jearaldagas lea meannudanvuohki, man ulbmil lea dorvvastit sámi kultuvrra boahtteáiggi Bátneduoddara guovllus.
Juohke dáhpáhusas jearaldagas lea mearkkašahtti ovdánanlávki ja dis buorre Akwé: Kon-bargojoavku ja meahcceráđđehus lea stuora ovddasvástádus proseassa lihkostuvvamis.
Mun sávan buot buriid didjiide dán barggus ja sávan ja maiddái jáhkán barggu mannat bures.
Buorre ságajođiheaddji, gudnejahtton árktalaš boazoálbmogiid ovddasteaddjit, semináraságastallit ja oasseváldit !
Buvttán maid dearvvuođagaid sámedikki presideanttas Juvvá Lemehis, Klemetti Näkkäläjärvis, guhte dađi bahábut ii beassan dán seminárii.
Sámedikki dievasčoahkkima geassemánus dohkkehan dálá válgaáigodaga doaibmaprográmma váldoulbmilin leat biddjon ee. Sámi árbevirolaš dieđu suodjaleapmi ja árbevirolaš sámi ealáhusaid dili buorideapmi.
Lean persovnnalaččat hui ilus dievasčoahkkima linnjemis go lean ieš sihke sámi árbevirolaš dieđu hálddašeaddji, sámepolitihkár ja boazosápmelaš.
Suoma sámediggi lea oažžume boahtte jagi ođđa guhká vurdojun doaimma, biras- ja ruvkeáššiid áššemeannudeaddji virggi.
Virgehálddašeaddji váldobargun boahtá leat árbevirolaš dieđu suodjaleami ovddideapmi sámedikki barggus ja beroštumiid bearráigeahčus.
Sámi árbevirolaš dieđu suodjala biodiversiteahta artihkal 8(j).
Maiddái stáhtaid morálalaččat geatnegahtton Ovttastuvvan Našuvnnaid (ON) dievasčoahkkima dohkkehan álgoálbmotjulggaštus suodjala álgoálbmogiid árbevirolaš dieđu.
Dát soahpamuš suddje sámi árbevirolaš dieđu go boazodoallokultuvrii hui lahka gullevaš sámi duojige.
Norga ja Ruoŧŧa leaba juo háhppehan ratifiseret soahpamuša ja sávan, ahte maid Ruošša stáhta ratifisere soahpamuša fargga.
Soahpamuša ulbmilin lea harmoniseret lágaid, mat gusket sápmelaččaid ja ráhkadit diliid dakkárin, ahte riikkarájit heađuštit nu unnán go vejolaš sámi kultuvrra gárganeami (ovdáneami).
Soahpamušhámus sisdoallá artihkkaliid, mat buoridit nu sámi boazodoalu go sámi árbevirolaš dieđuge suoji.
Ulbmilin lea, ahte šiehtadallamat gearggahuvvojit njealji jagis, okta jahki lea juo šiehtadallojuvvon.
Suoma sámediggi lea maŋimus jagiid bidjan hui olu návccaid sámi boazodoalu ja árbevirolaš dieđu suoji ovddideapmái.
Vaikko ON:a biologalaš máŋggahápmásašvuođa oppalašsoahpamuš, nu daddjon biodiversiteahttasoahpamuš lea dohkkehuvvon juo jagi 1992, ja Suopma bođii soahpamušoassebeallin go ratifiserii soahpamuša ja válddi dan dađi lági mielde iežas našuvnnalaš lágaid oassin jagi 1994, de guhkes áigái Suomas ii dáhpáhuvvan mihkkege artihkal 8(j) ollašuhttima várás.
Jos dál soames ii soaitte diehtit, de artihkal 8(j) lea soahpamuša deháleamos álgoálbmogiid ja sin árbevirolaš dieđu dáfus.
Mannan válgabajis Suoma sámedikki áŋgiruššamiin Suopma šattai biodiversiteahttasoahpamuša 8(j)-artihkkala ollašuhttima riikkaidgaskasaš ofelažžan.
Birasministeriija ásahii sámedikki evttohusas bargojoavkku válmmaštallat biodiversiteahttasoahpamuša artihkal 8(j) ollašuhttima Suomas.
Viiddes bargojoavku barggai bealnnot jagi ja dan jođihii sámediggi, ja dan dalá ja maiddái dálá ságadoalli Juvvá Lemet, Klemetti Näkkäläjärvi.
Bargojoavku luobahii loahpparaporttas, mas ledje sulaid 30 doaibmabidjoevttohusa ja ávžžuhusa árbevirolaš dieđu buorideami ja suodjaleami várás Suomas.
Bargojoavkku bargui oassálaste maid árbevirolaš dieđu hálddašaddjit ja boazosápmelaččat.
Suopma lea aiddo dál oažžume gárvvisin álbmotlaš biodiversiteahttastrategiija ja – bargoprográmma, mat stivrejit stáhta biodiversiteahttapolitihka gitta jagi 2020 rádjái.
Strategiijas ja bargoprográmmas čatnašuvvo artihkal 8(j)-bargojoavkku loahpparaportta ollašuhttimii.
Lea maid historjjálaš, ahte sámi árbevirolaš dieđu suodjaleapmi lea sierra namuhuvvon Suoma stáhta ráđđehusprográmmas Suoma sámedikki evttohusa mielde.
Dát geahččaladdan bargojuvvo dáppe Anáris Bátneduoddara meahcceguovllu dikšun- ja geavahanplána ráhkadeamis.
Bd-soahpamuša oassebeallečoahkkin lea dohkkehan namuhuvvon rávvagiid stivret artihkkala 8(j) ollašuhttima.
Deike davimus Sápmái, nd. stáhtaeatnamiidda leat ráhkaduvvon sullii 20 sierra dikšun- ja geavahanplána, mat ođasmahttojuvvojit geažos áigge.
Suoma meahcceguovlluid hálddašeami ovddasvástádus lea Meahcceráđđehusas ja dat lea ovttas sámedikkiin ásahan bargojoavkku, mii válmmaštallá Akwé: Kon-rávvagiid mielde doaibmabijuid Bátneduoddara meahcceguovllu dikšun- ja geavahanplána ođasmahttima várás.
Bargojoavkku buot lahtut leat duššebeare sápmelaččat: sámi árbevirolaš dieđu áššedovdit, boazosápmelaččat, sierra ahkásaš olbmot nuorain gitta vuorrásit olbmuide ja sihke nisson- ja dievdoolbmot.
Mus lea illu doaibmat bargojoavkku ságadoallin.
Evttohus Bátneduoddara meahcceguovllu dikšun- ja geavahanplánan gárvána dál čakčat ja boahttevuođas Akwé: Kon – rávvagiid heiveheamis lea ulbmilin ráhkadit fásta málle stáhta hálddašan eanan- ja čáhceviidodagaid stivremii.
Dát lea hui mearkkašahtti ovdánanlávki, min dieđuid mielde Akwé: Kon – rávvagat eai leat praktihkas destejuvvon gostege eará sajes máilmmis.
Iežas hástalusa árbevirolaš dieđu suodjaleapmái Sámis lea buktán dat, maid mii ipmirdit árbevirolaš dieđuin ja sámi ealáhusaiguin.
Suomas biodiversiteahttasoahpamuša artihkal 8(j) suodjalan sámi árbevirolaš diehtu lea meroštallojuvvon artihkal 8(j) loahpparaporttas.
Norgga sámediggi lea bealistis geavahan oanehit dearpma árbediehtu ja doppe árbevirolaš sámi ealáhussan lohkkojuvvo ee. eanandoallu, man mii eat dáppe Suomas gal daga.
Suomas árbevirolaš sámi ealáhusat leat boazodoallu, meahccebivdu, guolástus, čoaggin ja duodji.
Jáhkán goittotge, ahte davviriikkalaš sámi soahpamuša joatkkašiehtadallamiid oassin máhttit ráhkadit oktasaš meroštallama árbevirolaš dieđu suodjái.
Suoma sámedikki vuolggasadji árbevirolaš dieđu suodjaleapmái lea konkrehtalaš doaibmabijuid gárgeheapmi ja ollašuhttin árbevirolaš dieđu suodjaleapmái ovttasráđiid árbevirolaš dieđu hálddašeddjiiguin.
Bargat lávga ovttasráđiid boazosápmelaččaiguin ja sámi duojáriiguin árbevirolaš dieđu suodjaleami doaibmabijuid ráhkadeamis ja beroštumiid bearráigeahčus.
Julggaštušat ja seminárat gal dárbbahuvvojit dego maid dutkamušat árbevirolaš dieđus, muhto sámedikki barggu váldodeaddu lea ráhkadit ja ovdánahttit konkrehtalaš doaibmabijuid árbevirolaš dieđu seailluheami ja čoaggima várás.
Árbevirolaš dieđu suodjaleamis lea hoahppu, daningo vuoras sápmelaččat, árbevirolaš dieđu hálddašeaddjit, leat gáidame eret min gaskavuođas.
Suoma sámediggi leage ráhkadan konkrehtalaš prošeaktaevttohusaid árbevirolaš dieđu furkkodeami, ealaskahttima ja suodjaleami várás.
Gávpotluvvan, dálkkádatrievdan ja earenoamážit Ruošša olgo- ja gássabohkamat áitet nu boazodoalu go árbevirolaš dieđuge seailuma.
Árkatalaš álgoálbmogat leat seammalágán hástalusaid siste ja leage dehálaš, ahte váikkuhit ovttas ON:s, Árkatalaš Ráđis go EU:sge árbevirolaš dieđu ja boazodoalu dorvvasteami ja seailluheami várás.
Árvvus adnon boazoálbmogiid ovddasteaddjit, sávan didjiide attolaš ja šattolaš seminára.
Gulan áinnas sierra álbmogiid vásáhusaid boazodoalu ja árbevirolaš dieđu suodjaleami várás.
Sávan ahte sáhttit oahppat guhtet guoimmisteamet ja váldit atnui buriid geavadiid árbevirolaš dieđu suodjaleami várás.
Davviriikkalaš sámesoahpamuša joatkkaráđđádallamat leat bistán jo badjel golbma jagi, bargu álggii giđđat 2011.
Ráđđádallamiid lea dárkkuhus oažžut lohppii jagi 2016 giđa rádjai.
SPR lea dahkan prinsihppamearrádusa das, ahte sámit ráđđádallet oktan álbmogin ráđđádallamiin ja sámiid oktasaš oainnuid birra sohppojuvvo SPR:s.
Davviriikkalaš sámesoahpamuša joatkkaráđđádallamiid áššit leat gieđahallon SPR:a stivrras ja áššis lea dollon diibmá maiddái seminára Tromssas.
Sámedikki oktasaš oaidnun lea, ahte sámesoahpamuš galggašii čuovvut nu dárkilit go vejolaš jagi 2005 luohpaduvvon hápmosa.
Nuppástusaid soahpamuššii galggašii bargat lagamustá riikkaidgaskasaš vuoigatvuođa ovdáneami dihtii.
Sierra sámedikkiin leat iešguđetlágan čoahkkáibijut ráđđádallamiin ja maiddái sierralágan sajádagat.
Suoma sámedikki ovddasteaddjit leat sámedikki politihkkarat.
Ovddasteaddjit leat nuppástuvvan sámediggeválggaid vuođul, danin vuoi buot ovddasteaddjit livčče sámedikki lahtut.
Ruoŧas ovddasteaddjit leat politihkkarat muhto Norggas sámedikki virgeolbmot.
Suoma sámediggi ráđđádalai ovdalis iežas sajádaga dásseárvosažžan ja ovddasteaddjiin lea hállanvuoigatvuohta sáttagotti čoahkkimiin ja vuoigatvuohta guođđit sierra oainnu beavdegirjjiide.
Sámediggi oažžu maiddái sierranasdoarjaga stáhtas joatkkaráđđádallamiid várás áššedovdiveahki várás.
Suoma sámedikkis lea 3 ovddasteaddji, Ruoŧa ja Norgga sámedikkis guokte.
Ovdal aitosaš joatkkaráđđádallamiid guđege riikkas dollojit válmmaštalli ráđđádallamat.
Stáhtat doibmet vuorrojagiin jođiheaddjin ja ordnejit čállibálvalusaid.
Vuolggasajit ráđđádallamiidda eai leat buorit, juos sierra sámedikkiide ii leat addon dásseárvosaš sajádat stáhta ráđđádalliiguin.
Suoma sámediggi ráđđádalai sajádagas guhká Suoma vuoigatvuohtaministeriijain ja oaččui dalle maiddái kritihka joatkkaráđđádallamiid álggaheami ájiheamis.
Suoma sámediggi geahčai goittotge dehálažžan, ahte das lea dásseárvosaš ja eakti váikkuhanvejolašvuohta joatkkaráđđádallamiin.
Earálágan meannudeapmi livčče lean soahpamuša vuoiŋŋa vuostásaš.
Dát lea dasto gávnnahuvvon buorre strategiijan.
Maiddái sámedikkiin leat iešguđetlágan sajádagat.
Ruoŧa sámedikkis lea virgeoapmahašsajádat ja muhtin osiin dat lea Ruoŧa stáhta vuollásaš.
Suoma ja Norgga vuođđolágain sámiin lea eamiálbmotsajádat.
Norgga stáhta lea ratifiseren ILO 169-soahpamuša mii lea buktán Norgga sámediggái lasi resurssaid ja bargguid.
Norgga stáhtas ja sámedikkis lea konsulterensoahpamuš sámiid guoski áššiid gieđahallamis.
Sámedikkiid ruhtadeapmi ja láhkaásahuslaš sajádat leat sierráláganat sierra stáhtain nugo maiddái juridihkalaš duogáš.
Soahpamuša ulbmilin lea harmoniseret sámiid guoski láhkaásaheami.
Harmoniseren sáhttá šaddat váttisin iešguđetlágan láhkaásahuslaš ja hálddahuslaš árbevieru dihtii.
Dehalaš livčče, ahte sámedikkiid láhkaásahuslaš sajádat livčče nu ovttalágan go vejolaš ja SPR:a sajádat nannejuvvošii láhkaásaheamis, vuoi sáhtášeimmet doaibmat beaktilit sámeálbmoga beales.
Fuopmášan veara lea ahte EU:a vuođđosoahpamuša dahjege ng. Lissabon soahpamuša mielde Suoma, Norgga ja Ruoŧa stáhtain leat sisriikkalaš ja riikkaidgaskasaš vuoigatvuođa vuođul gávdnovaš geatnegasvuođat ja čatnašumit sámiid ektui.
Suopma, Norga ja Ruoŧŧa leat čatnasan sámiid ealáhusaid, giela, kultuvrra ja eallinvuogi seailluheapmái ja ovddideapmái ja gehččet, ahte árbevirolaš sámekultuvra ja sámeealáhusat leat sorjavaččat luondduealáhusain, nugo boazodoalus, sámiid árbevirolaš ássanguovlluin.
Dan easttekeahttá, mii EO:a vuođđudansoahpamušas mearriduvvo, sámiide lea vejolaš mieđihit oktovuoigatvuođaid boazodoaluin bargamii árbevirolaš sámeguovlluin.
Vuosttas jagi áigge lohkkojuvvui ovttas čađa soahpamušhámus.
Nuppi jagi lea álggahuvvon soahpamuša artiklaid hábmen.
Ovttage artiklas ii leat vel sohppojuvvon, muhto riikkat leat guođđán eavttuid ja nuppástusevttohusaid.
Ráđđádallamat ovdánit nu hihtásit, ahte ballu lea, ahte dat eai válmmaštuva jagi 2016 giđa rádjai, goas 5 jagi ráđđádallanáigi nohká.
Ráđđádallamiid njoahcivuođa lea šállošan maiddái Suoma stáhta.
Soahpamuša stuorámus ájiheaddji lea dál Norgga stáhta.
Dát lea bohciidahttán stuorra imaštallama nu stáhtaid ovddasteaddjiin go sámedikkisge.
Norgga stáhta leamašan guhká ovdamearkan eamiálbmotáššiin ja dat lea ratifiseren ILO 169-soahpamuša.
Lassin soahpamuš doallá sisttis seammá iešvugiid go ON:id eamiálbmotjulggaštus, man buot davviriikkat leat vuolláičállán almmá eavttuid.
Dál dilli ráđđádallamiin lea dakkár, ahte SPR:a linjján lea, ahte davviriikkalaš sámesoahpamuš galgá čuovvut nu dárkilit go vejolaš áššedovdijoavkku jagi 2005 evttohan hápmosa.
Dát hámus lea stáhtaid doaimmas geavadis hilgojuvvon ja buot artiklat háliiduvvojit čállot ođđasit.
Suomas sámediggelága ođasmahttima válmmaštallan bargojoavku lea ožžon barggu gárvvisin ja lea luohpadan evttohusa vuoigatvuohtaministeriijai.
Bargojoavkku evttohus leamašan gulaskuddamiin ja ožžon sámedikki doarjaga muhtin smávva dárkkálmahttinevttohusaiguin.
Bargojoavku ii leat sáhttán vuhtiiváldit davviriikkalaš sámesoahpamuša geatnegasvuođaid barggustis, dan sivas maid ovdalis namuhin - ovttage artiklas ii leat gávdnon ovttamielalašvuohta.
Sámediggelága lea dárkkuhus oažžut dohkkehuvvot ja fápmui ovdal čuovvovaš sámediggeválggaid jagi 2015 válggaid guoski evttohusaid oasil.
Muđui láhka boađášii fápmui ođđa sámedikki álggahettiin doaimma jagi 2016.
Leage realisttalaš, ahte Suopma ii álgge rievdadit dalán sámediggelága ođasmahttima maŋŋá sámediggelága davviriikkalaš sámesoahpamuša dihtii.
Muhtin osiin soahpamušhápmosa vejolaččat ferte heivehit Suoma dillái.
Okta dakkár lea sihkkarit sápmelašmeroštallan.
Sápmelašmeroštallan spiehkkasa dál sierra riikkain.
Dilli lea dakkár, ahte juohke sámediggi galggašii ságastallat gaskaneaset árvvuin ja ulbmiliin das, makkár áššiin háliidit mearridit davviriikkalaš sámesoahpamušas ja main sisriikkalaččat.
Ferte muitit, ahte soahpamuš ii oaččo heajudit dál fámus leahkki vuoigatvuođaid ja ahte soahpamuša ulbmil - láhčit eavttuid dasa, ahte sámekultuvra sáhttá ovdánit nu, ahte stáhtaid ráját hehttejit sámeálbmoga nu uhcán go vejolaš, sáhttá ollašuvvat.
Lea váidalahtti ahte mu geahčalmas sámesoahpamuša ráđđádallandilis ii bohciidahte olus lohpádusaid.
Dákkár dilis lea dehalaš, ahte sámit doibmet ovttas beaktilit iežaset vuoigatvuođaid beales.
Erenomážit vuordit Norgga sámedikkis oainnuid ja evttohusaid das, mo Norgga stáhta lea vejolaš fidnet searvat soahpamuša joatkkaráđđádallamiidda.
Suoma sámediggi ja sihkkarit buot sámeparlamentarihkárat dorjot Norgga sámedikki dán figgamušas.
Danin leage hui dehalaš, ahte parlamentarihkáriid konfereansa addá hui nana julggaštusa davviriikkalaš sámesoahpamušas stáhtaide ja sámedikkiide.
Lea maiddái čielggas, ahte go stáhtaid ovddastit virgeolbmot, sis ii leat vealttakeahttá oppa doarvái mandáhta mearridit áššiin ja nuppe dáfus, virgeolbmot leat álot várrugasat ja stáhta bealde.
Nuppiid sániiguin, mii galgat beavttálmahttit doaimma ja váldit ođđa vugiid geavahussii.
Dálá doaibmamálle dahká vejolažžan stáhtaid ájáhallama.
Mis leat erenomáš vuođustusat doarjjan - nappo riikkaidgaskasaš soahpamušat ja olmmošvuoigatvuohtaorgánaid ávžžuhusat.
Vaikke dál hállatge davviriikkalaš sámesoahpamuša dilis eat sáhte vajálduhttit fulkkiid ja ustibiid Ruoššas.
Davviriikkalaš sámesoahpamuš lea dehalaš, muhto joba dan dehalut lea doarjut Ruošša sámiid sin bealuštettiin ja ovddidettiin iežaset vuoigatvuođaid.
Mii galgat doallat sisriikkalaččat ja riikkaidgaskasaččat ovdan Ruošša eamiálbmogiid vuoigatvuođaid ja gáibidit erenomážit davviriikkaid doarjut Ruošša sámiid sajádaga buorideami ja Ruošša sámiid sámedikki sajádaga dovddasteami Ruošša láhkaásaheamis.
Čoakkán álggahii bistevaš politihkalaš ovttasbarggu rájiid rastá davviriikkaid sápmelaččaid gaskkas.
Čoakkáma stuorimus fuollan lei sámiid eallinvejolašvuođaid seailun, daningo riikka rájit váttásnuhtte árbevirolaš johtima bohccuiguin ja boazobarggu go váldoálbmot rivvii ain eanet háldosis sápmelaččaid eatnamiid.
Áššit, mat ledje áigeguovdilat jagi 1917, leat vel dálá áiggenai liikkš áigeguovdilat ja dáin áššiin ságastallat Sámiid parlamentáralaš ráđis, mii čohkke jagi 1917 Troanddima čoakkáma vuoiŋŋa mielde sápmelaččaid oktii ovddidit sámiid áššiid ja sajádaga oktasaš davviriikkalaš dásis.
Sámi álbmotbeaivi muitala min sápmelaččaid oktasaš historjjás ja álbmogis njealji sierra riikka oassin.
Min álbmotbeaivi čájeha, ahte leat bastán seailluhit iežamet álbmoga oktilašvuođa ja kultuvrra vaikko orrut bieđgguid sierra riikkaid ja sierra láhkasajádaga stivrema mielde.
Sámi álbmotbeaivvi ávvudit dálá áigge juohke sámi ruovttuguovllu suohkanis ja muhtin muddui sámiid ruovttuguovllu olggobealdenai.
Álbmotbeaivi lea jagi dehálaččamus beaivi, goas sámi álbmot lea váldooasis ieš.
Min sápmelaččaid politihkalaš ja čállojun iežamet historjá lea ain nuorra.
Min kultuvrra leat govvidan váldokultuvrraid dutkit ja dutkanmátkkálaččat.
Min dáláža huksejit sámi politihkkárat, oahpaheaddjit, nuorat, sámi dáiddarat, sámi ealáhusaiguin bargit ja buohkat mii sápmelaččat.
Sápmelaččat eai leat historjjás áigge lihtodaddan poltihkalaš stáhtan, muhto mii leat eallán iežamet searvvušvuogádaga mielde vuohččan almmá riikkarájiid haga ja maŋŋel sierra álbmotstáhtaid oassin.
Sápmelaččaid historjá muitala min álbmogis ráfi ráhkisteaddjin, dan vuogáiduvvanmáhtus ja eandalii das ahte leat nággárat eatge leat vuollánan.
Lagašhistorjjás min sápmelaččaid leat viggan suddadit suopmelažžan, dáččan, ruoŧŧelažžan ja ruoššan.
Min kultuvrra vuoiŋŋalaš ja ávnnaslaš árbevierru leat viggan jávkadit ja min historjjá leat viggan botnjat – velnai.
Geažos áigge leat šaddan gullan dušši lohpádusaid stáhtain min sajádagamet buorideami várás.
Muhto mii sápmelaččat leat ceavzán dáin viggamušain fuolakeahttá – ja ceavzit dás duohkonai.
Sámi kultuvrra váimmus lea min givrodagas ceavzit.
Árktalaš dálkkádat lea garradan min miela gierdat váttisvuođaid ja dahkan min kultuvrras gievrra.
Sámi kultuvrra geađgejuolgi gávdno gielas, árbevieruin, duojis, boazobarggus, guolástusas, meahccebivddus ja čoaggimis.
Min vuoiŋŋalaš kultuvrra vuođđu fas boahtá musihkas, dáidagis ja kulturhistorjjás.
Buorre čujuhus min sápmelaččaid iežáhuvvannávccas lea Skábmagovat-festivála, mii earenoamáš buori vuogi mielde buktá ovdan sámi kultuvrra ja fállá ođđa kultuvrralaš olggosbuktinvugiid.
Kultuvrrat gárganit ja árbevierut earáhuvvet, nu lea sámi kultuvrrasnai.
Lea goit dehálaš, ahte guovddáš kultursárgosat seilot ja gárganit.
Ledjen ieš hui movttet das, go sámi nuorat leat bealuštisgoahtán sámi gávtti viidát, Roavenjárgga miellačájáhus lei dás hui buorre ovdamearka.
Mii sámi váhnemat fertet leat čeavlát das, ahte leat bastán sirdit nuoraide iežasárvvudovddu iežaset kultuvrras ja ahte sii hálidit bargat iežaset kultuvrra árbevieruid gáhttema beales.
Sámi searvvuš lea hápmahuvvan aktiivvalaš riikkavuložiid ja servviid áŋgiris barggu bakte ja man čuovvumuššan leat boahtán sámi parlameanta, sámediggi ja sámi institušuvnnat dego Sámi oahpahusguovddáža vuođđudeapmi.
Aivve maŋimus beivviid oahpahusguovddáš lea maid ožžon našuvnnalaš dovddastusa, mas mii galgat leat hui čeavlát.
Sámi servodat lea beassan guhkás sámi parlameantta vuođđudeami rájes.
Sámi kulturguovddáža vuođđudeapmi deike Anárii lea hui stuora jovssus ja veahkeha sihkkarit gárgehit sámi ealáhusaid ja kulturbargiid vejolašvuođaid.
Sápmelačča prototiippa eat sáhte gávdnat, muhto oainnán sápmelaččaid šaddan ain gievrrabun servodatlaččat.
Sápmelaččat lea ovddidišgoahtán vuoigatvuođaideaset ain áŋgireappot sierra servviid bakte ja maid ovttaskas olmmožin.
Veahádatáittardeaddji, sámediggi ja riekteeiseválddit leat ožžon ain eanet oktavuohtaváldimiid sápmelaččain, geat leat muosáhan, ahte sin vuoigatvuođat leat rihkkojuvvon. Sápmelaččaid diđolašvuohta iežaset
vuoigatvuođain lea buorránan, dego maid iežasárvvudovdu.
Globála máilmmis iežas árbevieruid ja vuoigatvuođaid ferte doalahit ja doarrut sakka iežas kultuvrra beales.
Sápmelaččat leat leamaš álohii riikkaidgaskasaš doaibmit – leat historjjá sierra muttuin gávppašan sierra kultuvrraid ovddasteddjiiguin, geain muhtimat leat leamaš hui guhkkin mis eret.
Mis ii leat šat gávppašanovttasbargu, muhto ovttasbargu dáhpáhuvvá sosiála ja politihkalaš oktavuođaid olis.
Máilmmi álgoálbmogat čoahkkanit jahkásaččat ovddidit álgoálbmogiid áššiid globála dásis ja min nuorat dahket ovttasbarggu riikkaidgaskasaš dásis.
Sápmelaččaid riikkaidgaskasašvuohta lea earáhuvvan áiggiid mielde.
Riikkaidgaskasašvuohta lea lasihan máilmmi álgoálbmogiid oktiigullevašvuođa ja muosáhit oktiigullevašdovddu eará álgoálbmogiiguin ja hálu veahkehit daid.
Vaikko máilmmi álgoálbmogat spiehkkasit kultuvrra, giela ja birrasa dáfus nuppiineaset, de midjiide lea oktasaš iežamet vuoigatvuođaid ovddideapmi ja iežamet kultuvrra sirdin boahtte buolvvaide birastahtti deaddagiin fuolakeahttá.
1950-lohku, áigi ovdal mu riegádeami, lea leamaš doajáhatáigi, daningo dalle sirdáse goahteorrumis dálloorrumii servodatlaš bákku geažil.
Maŋŋelaš hupme boazobarggu mekaniseremis ja juobe mohtorgielkárevolušuvnnas.
Váldokultuvrraid dutkit leat gávnnahan dáid áššiid dihte ahte min kultuvra lea nuppástuvvan, juobe assimileren.
In heađisge šiitte dan, ahte iigo goahteorrumis luohpan dehe mohtoriid atnui váldin livčče buktán nuppástusaid sámi boazodoallokultuvrii, muhto min kultuvrra ii sáhte meroštallat mohtorgielkká anu
dehe orrunbáikki vuođul.
Suopmelaš servodat lea hápmahuvvan bistevaš stuorruma ja gárganeami vuođu mielde dego oba industrialiserejun máilbmi.
Álgoálbmogiid lea váttis heivehit dán forbmii – álgoálbmogat leat adnojuvvon dávjá bázahassan ja teknihkalaččat bázahallan álbmogin.
Ođđa teknihkalaš innovašuvnnaid atnuiváldin, dego máinnašuvvon mohtorgielkká átnuiváldin, lea leamaš oarjemáilmmi geahččanguovllos vuđolaš ođasnuhttin – ja lunddolaččat nuppástusa dagaheaddji lea leamaš ođđaáigásaš, modearna máilbmi sin geahččanguovllus.
Dát govve dihto ládje oainnu, ahte modearna máilmmi lea buoret go earát.
Dilli ii leat goit ná ovttageardán.
Sápmelaččat eai leat goassige leamaš rievdameahttun álbmot, muhto mii leat váldán atnui ođastusaid, mat álkidahttet min eallima – aivve dego suopmelaččat, norgalaččat ja ruoŧŧelaččatnai.
Min kultuvrra ja dan rievdama eai meroštala dálut, mohtorgielkkát dehe suopmelaš váikkuhusat muhto dat, mot mii leat seailluhan ja ovddidan kultuvrramet – fuolakeahttá buot nuppástuhttinviggamušain.
Suoma sámi kultuvra meroštallojuvvo anáraš-, nuortalaš- ja davvisámi kultuvrraid mielde.
Buot golbma sámi kultuvrra gávdnojit Anára gielddas.
Suomas hubmojun sámegielat leat uhkkivuloš gielat.
Anáraš- ja nuortalašsámegiella leaba hui uhkkivuloš gielat.
Lea lihkku, ahte maŋimus jagiid leat bastán álggahit ealáskahttindoaimmaid.
Earenoamážit aktiivvalaš váhnemiid ja servviid doaimma geažil anáraš- ja nuortalašsámegiella ealáskahttojuvvoba giellabeassedoaimma bakte.
Váhnemiin gáibida olu roahkkatvuođa ja hálu gádjut iežas kultuvrra giela vaikko ieš livččiinai giela juo massán.
Kultuvrra dásis giellabeassedoaibma lea buhtemeahttun.
Ovttaskas olbmo dásis giellabeassedoaimmas lea stuora mearkkašupmi gielalaš ja kultuvrralaš sirdin dego maid máná sámi identiteahta nannejeaddjin.
Sámegiella lea earenoamáš giella, mii govvida min historjjá, ealáhusaid, vieruid, birrasa ja kultuvrra.
Min giella doallá sisttis earenoamáš dieđu, man mielde leat ceavzán midjiide árvitmeahttun diliin ja leat vuogáiduvvan birrasa nuppástusaide.
Giella govve min iežamet seamma ládje go min kultuvrra.
Giella gárgana kultuvrra mielde, ođđa sánit váldojuvvojit giela oassin dehe sánit sáhttet maid báhcit eret anus.
Giella lea dehálaš identiteahta oassi ja veahkeha min meroštallat iežamet báikki máilmmis.
Eatnigiella lea divraseamos árbevierru, man mii sáhttit addit iežamet mánáide.
Dásseválddi presideantta Tarja Halonen logai riikkabeivviid rahpansártnistis, ahte giella lea miela ruoktu.
Dán dajaldahkii lea álki guorrasit.
Sámiid álbmotbeaivi ii leat dušše min álbmotbeaivámet muhto maiddái suopmelaččaid.
Álbmotbeaivi muitala das, mot min álbmogat leat eallán bálddalagaid ja mot sápmelaččat lea riggudan suopmelaš kultuvrra.
dásis. Livččii sávahahtti, ahte sámi álbmotbeaivve oahppolágádusain miehtá Suoma livččii jeavddalaš prográmma vai lassánivččii diehtu dán guovtti álbmoga historjjás ja sámi kultuvrras suopmelaš servodaga oassin.
Beaivi muitala maid Suoma stáhta ovddasvástádusas sápmelaččaid ektui.
Suoma stáhta ovddasvástádussan lea sámi álbmoga buresbirgejupmi, kultuvrra, giela ja ealáhusaid seailun ja gárganeapmi modearna suopmelaš servodagas.
Ovddasvástádus lea stuoris, daningo lea jearaldat oba álgoálbmotkultuvrra boahtteáiggis.
Sámi álbmot vuordá Suoma stáhtas buoret doaimmaid ja duođaštusaid sámi álbmoga sajádaga buorideami várás Suomas.
Sápmelaččain badjel 60 proseantta orrot sámiid ruovttuguovllu olggobealde.
Eallit dál doajáhatáiggiid sámi kultuvrra boahtteáiggi dáfus.
Lágat, mat suddjejit sápmelaččaid, gusket eanas dušše sámiid ruovttuguovllu, vaikko sápmelaččaid álgoálbmotsajádat guoská buot sápmelaččaid ja ii leat sorjavaš orrunbáikkis.
Sámiid ruovttuguovllus eretmuotkun dárkkuha maid dan, ahte sámegiel bálvalusat hedjonit.
Suomas orrot eatnat sámi mánát, geaid oktavuohta sámiid ruovttuguvlui lea unni.
Dilli lea duođalaš go jurddaha oba sámi álbmoga boahtteáiggi.
Lea čielggas, ahte sápmelaččaid vuoigatvuođat galget buoriduvvot olles riikkas.
Supmii lea juo šaddan sierra sámi kultuvrra vuollejoavku, gávpotsápmelaččat.
Dilli ii sáhte goit joatkahuvvat seammalágánin, muhto sámiid ruovttuguovllus ferte oažžut dakkár báikki, mii geasuha maid allaskuvlejun olbmuid.
Sámi ruovttuguovllu suohkanat fertejit ipmirdit, ahte buorit sámegiel bálvalusat ja miehtemielalaš vuoigŋa sápmelašvuhtii lea vuohki geasuhit ruovttoluotta dáppe eretfárren olbmuid ja dieđusge eastit sápmelaččaid eretfárrema.
Ovddasvástádus lea earret stáhtas, suohkaniin, sámedikkis muhto maid sápmelaččain alddiineaset.
Sámi álbmot lea ovdalnai ceavzán vuostegieđageavvamiin ovttasbargguin ja givrodagain ja dál dárbbahit seammalágán mearrediđolašvuođa ja doaimmaid, vai sáhttit dorvvastit sámi álbmoga boahtteáiggi.
Sámiid ruovttuguovllus leat olu vejolašvuođat sámi nuoraide.
Geahččalit ráhkadit geažos áigge ođđa bargosajiid sámegiela ja sámi kultuvrra áššedovdiide.
Boahtte jagiid sámi guovllu skuvlenfálaldatnai boahtá sihkkarit lassánait ja sávvamis sáhttit geasuhit nuorra sápmelaččaid maid lulde deike oahpu gazzat.
Jagi 2009 sápmelaš sáhttá oskut ođđa nuorra sápmelaš bulvii ja dan hállui ja návccaide ovddidit sápmelaččaid áššiid – sii soitet lihkostuvvat das buorebut go mu buolva.
Globáliserejeaddji máilmmis olbmuid ruohttasat ja diđolašvuohta iežas gielas, kultuvrras, soga historjjás ja vieruin lea ain deháleabbo.
Jagi 2009 sápmelaččas lea nanu osku dasa, ahte máilbmi
ja sápmelaččaid sajádat iežáhuvvá buorebun.
Leathan mii vuordán iežamet vuoigatvuođaid dievaslaš olláhuvvama juo logiid jagiid.
Dušši lohpádusain fuolakeahttá jagi 2009 sápmelaš jáhkká ahte viimmat sápmelaččat ožžot dakkár vuoigatvuođaid ja sajádaga go álgoálbmot ánssaša.
Mis lea maid jáhkku dasa, ahte sámegiela sajádat buorrána ja sámiid ruovttuguovllus šaddá nanu sápmelaččaid ja sámi kultuvrra guovddáš, gos árbevirolaš sámi ealáhusat ja ođđa sámi ealáhusat ealáskahttet sámi guovllu ja fállet dárbbatlaš eallámuša.
Gollegiella-bálkkašupmi lea dehálaš árbevierru, man symbolalaš mearkkašupmi sámegiela ovddi
deapmái ja sámi álbmoga oktilašvuhtii lea stuoris.
Lea dehálaš, ahte sáhttit doarjut ja addit dovddas
Dákkár dovddastusat leat ein deháleabbo doarjagat
sámegiela ovddidanviggamušain.
Gollegiella-bálkkašumi árbevierru galgá joatkahuvvat ja livččii
Dán jagi Gollegiella-bálkkašumiid oažžuin leat loktejuvvon hui bures ovdan álbmotservoša bargan
Vaikko sápmelaččain leat iežas álbmo válljen orgánat, sámedikkit, nu mii
dárbbahit aktiivvalaš riikkavuložiid ja servviid sámegiela sajádaga buorideami várás. Aktiivvalaš
álbmotsearvvis dego Sámi Siiddas lea mearkkašahtti váikkuhus doaibmaguovllustis ovdamearkan ja
sámi vuoigatvuođaid gáibideaddjin.
Sámi Siida lea bargguinis ráhkadan lunddolaš giellageavahan
diliid sápmelaččaid árgábeaivvi oassin Ohcejoga gielddas.
Aiddo árgabeaivvi giellageavahandiliid
lasiheapmi ja lunddolaš sámegiela geavahanbirrasa luovvan dorjot sámegiela seailuma ja
Dán dilálašvuođas dajalin mielalis, ahte Sámi Siidda áŋgiruššan bargu livččii meaddel
Sámegiela ovddideami ja beroštumiid barráigeahču mii dárbbahit aivve
liikká olu go ovdalnai.
Earenoamážit dárbbahit servviid čujuhit vigiid sámi giellalága olláhuvvamis
ja gáibidit vuoigatvuođaideamet olláhuvvama.
Mu sávaldat lea, ahte dát bálkkašupmi movttidahttá
Sámi Siidda joatkit ein áŋgireappot sámegiela ja dan geavahusa ovddideami Ohcejoga gielddas.
Nubbi Gollegiella-bálkkašumi oažžu Henrik Barruk lea bargguinis ovdamearkan midjiide buoh
Dán barggu son lea bargan vuollegašvuođain iige lea bajidan iežas
Juvvá Lemet – Klemetti Näkkäläjärvi www.samediggi.fi Ságadoalli – Puheenjohtaja Saamelaiskäräjät Tel: +358505242109 Skierri Peuratie 15 earáid bajábeallái.
Ubmisámegiella lea okta hui uhkivuloš gielain sámegiela giellabearrašis. Giela
boahtteáigi lea hui guhkás Barruka sullasaš bálggesčulliid duohken.
Giela gádjun ja ovddideaddjin
dárbbahit dákkár oppasgálliid ein eanet ja sávan ahte Henrik Barruka addin ovdamearka movttii
dahttá maid nuorat sápmelašbuolvva ovddidit sámegiela ja sámi kultuvrra.
Váimmolaš lihkusávaldagat Gollegiella-bálkkašumi oažžuide, Sámi Siida rs:ái ja Henrik Barrukii.
Buorit luossariemuide oassálastit !
Dat golggida guovtti riikka gaskkas ja lea buktán biepmu, dorvvu ja orrunsaji vuođu johgátti ássiide.
Luossa lea leamaš oba Ohcejoga guovllu gárganeamis mávssolaš oasis.
Historjjá mielde guovllu ássit leat dahkan oktasaš buođuid ja mudden ovttas johgátti guolástusa.
Munnje alddán Deatnu lea šaddan oahpisin mánnávuođas Sámi rádio bakte, muhto čielga guoskkahus Detnui lea váilon.
Dán rádjái lean dušše okte mannan oaggume Deanus ja dasanai lea juo 20 jagi áigi.
Studerenáigge Deatnu lea šaddan oahpisin ee. Hans Aslak Guttorma, Kirsti Paltto ja Joavnna Ándde Vest girjjiid bakte.
Vuohččan imaštallen sakka manin eatnu sáhttá leat nu mávssolaš, ahte dat lea beaivválaš ságastallamiid fáddá, váikkuha olbmuid eallimii ja hábme kultuvrra.
Muhto go oahpásnuvven Deatnogáttis bajásšaddan studerenolbmáidasan, de dádjadin ahte eatnu leage Deatnu !
Mu mánnávuođa eallinbirrasis ledjen rohttahuvvan boazosápmelašvuhtii.
Stuđerenáigge munnje lei hástalus ipmirdit Deatnogátte olbmuid eallima go bohten eará kultuvrras.
Hástalus dat lei maid geavada dásis go dassážii eanas sámi girječálliinhan ledje Deatnoleagis ja sámi čáppagirjjálašvuođa lohkamuššan ledje sin čállin girjjit.
Dat lei dan dáfus miellagiddevaš, ahte suopman lei amas, áššit ledje ođđasat ja beroštahttit ja daninassii girjjiide šattai duođas vuojulduvvat.
Go gállen girjjiid čađa oahpahallagohten ee. luosaid namahusaid vaikko in leat daid gal agibeaivves oaidnánge.
Luossaveajet dieđusge lea unnimus ja veajet dat gal lea juohke guolli unnimus šattus.
Váddáseappot ledje viđanuppelogis gávccinuppelot sentesaš smolttat, ovtta gilos golmmagilosaš dittit, njealji gilos guđagilosaš luosjuolggit, dan stuorit luossagiera, čieža gilos nuppelohkáigilosaš johtuluosat, ja das stuoribut ledje albma luosat.
Spesiálanamahusat ledje vel goadjimat, šuoranat, duovvit ja čuonžžát, main sáhtte vel leat sierramearkkašumit.
Deatnogátte olbmot dahan gal dihtet luossa- ja guolástannamahusaid vaikko man olu ja mat áššiid daidda laktásit ja livččii dieđusge mailmmi dehálaš čoaggit bajás dieđuid ovdalgo nisttihit dieđuid boares olbmuid jávkama mielde.
Deanu guolástankultuvra lea dološáigásaš, boarráseamos máinnašumit das leat maŋŋit gaskaáigge arkiivagálduin.
Ovdal luossa lea leamaš geaseáigge borramuš, man furkeje dálvái sálteguollin.
Luosas lea ain mearkkašahtti oassi Ohcejoga ja Deanu olbmuid boradanbeavddis ja birgenlági buktin.
Čálalaš gálduin leat máinnašumit, go Ruoŧŧa-Suoma gonagas Karl ovccát sáddii maŋŋit gaskaáigge Detnui buođđoráhkadeddjiid atnit ávvira kruvnna beroštumiin ja dieđusge ovdal buođđoráhkadeddjiid boahtima Deanus ledje buođut juo anus.
Strömstada rádjesoahpamušas jagi 1751 Suoma ja Norgga beale sápmelaččaid rájiid rastildeaddji guolástus nannejuvvui sámiid earenoamáš vuoigatvuohtan ja lea velnai eahpečielggas leago dát nannejuvvon sámi vuoigatvuohta goassige gomihuvvon.
Jagi 1852 Norgga ja Suoma rádjegiddemis rájiid rasttildeaddji goitge estojuvvui.
Guolástus lea joatkahuvvan mainnašuvvon rádjegiddema maŋŋel guhká Deanu viidodaga ráji rasttildeaddji sápmelaččaid ovttasbargun.
Deanu áidnalunddotvuohta boahtá dan čáppa, ráinnas luonddus ja lupmosit goarpmu luondduluosas.
Dán viidodaga čáppa ja ráinnas luondu ja luosa goarpmuma dorvvasteapmi ferte seailluhuvvot.
Deanu luosa goarpmuma uhkkin leat dálá áigge gássaluosat ja daid šaddadeapmi deanunjálmmis mearragáttis.
Jagi 2007 loahpas dárkkistuvvon Juha-Pekka Vähä nákkosgirjji mielde Deanus leat juo gávdnon šaddaduvvon ja luondduluosas ruossut sahkanan luosat.
Dát lea fuolastuhtti ášši.
Sámediggi lea oasistis hálidan dorvvastit Deanu guolástankultuvrra boahtteáiggi.
Suoma sámediggi ovttas Norgga sámedikkiin lea vuođđudan Deatnu-bargojoavkku guorahallat vugiid Deanu viidodaga guolástankultuvrra seailuma ja gárgeheami dorvvasteami várás.
Dál lea manname guolástanláhkaásaheami oppalašođasteapmi ja sámediggi earenoamáš stuora fuolain ja dárkilvuođain bearráigeahččá maid Deanu guolástusa ordnema gárganeami.
Guolástanlága ođasnuhttimis galgá váldojuvvot vuhtii Deanu sierradilli ja dorvvastuvvot dat sierraláhakaásahemiin.
Deanu guolástus lea muddejuvvon ja guollenálit galget gáhttejuvvot.
Luondduluossa ja dan buktin guolástankultuvra galgá seailluhuvvot boahtte buolvvaide.
Oanehissivttat guollešaddadandoaimmat, maid čuovvumuššan čázádagat sáhttet šaddat liiggás šattolažžan ja uhkidit luondduluosa galget sirdojuvvot dakkár viidodagaide, gos dat eai vaháguhtte luondduluosa ja Deanu boahtteáiggi.
Deanus goddojun luossasálaš lea maŋimus jagiid leamaš 15-20 % Eurohpa jogain goddojun luossasállašis.
Deatnu lea oba Eurohpa mearkkašahttimus guollejogain ja Deanu, dan guollenáliid ja guolástankultuvrra suodjaleapmi lea oba Eurohpa ášši.
Deatnu geasuha ain eanet mátkkálaččaid guollesállašiid lusa.
Mátkedoaibmaealáhus buktá lassidietnasa Detnui, muhto guovllu turisma galgá gárgehuvvot nu ahte dat bissu hálddus.
Guolástanturismma dorvvasteapmi gáibida Deanu luosa suddjema.
Guolástanturisma lea ekologalaš mátkedoaibmaealáhus ja Deanu galledeaddjit leat dávjá liikostan Detnui gitta loahppaeallima rádjái ja leat boahtán juohke gease guollenáliid ja – báđiid lusa.
Máŋggas Deanu gallededdjiin leat ovttas báikki olbmuiguin váldán Deanu guollenáliid ja luonddusuodjaleami váimmoguovdobargun, vai sáhtáleimmet guođđit Deanu Eurohpa buoremus luossajohkan maiddái boahtte buolvvaid návddašeami várás.
Árvvus adnon riepmoveahka ja oassálastit !
Dál lea áigi sáddet din guliid suhkat.
Gudnejahtton Bolivia máŋgganášuvnnalaš stáhta presideanta Evo Morales, buorit árvoguossit ja sápmelaččat !
Suoma sámedikki ja sámi parlamentáralaš ráđi beales sávan Dutnje, gudnejahtton presideanta, buresboahtima Sápmái.
Árvvus adnon presideanta, Don leat inspirašuvnna gáldu ja ovdamearka buot álgoálbmogiidda.
Álgoálbmogat, geat šaddet dáistalit miehtá máilmmi kultuvrraset, gielaset ja ealáhusaideaset beales dárbbahit Du lágán ovdagovaid, jáhku das, ahte maiddái álgoálbmogat sáhttet mearridit iežaset vuorbbis ja jođihit iežaset riikka.
Bolivia álgoálbmotpolitihkas lea šaddan riikkaidgaskasaš ovdamearka.
Sávvat buot máilmmi riikkaid, main orrot álgoálbmogat, čuovvut Du ovdamearkka ja váldit Ovttastuvvan Nášuvnnaid julggaštusa álgoálbmogiid vuoigatvuođain lágaideaset oassin.
Álgoálbmogat riikkaidgaskasaš dásis leat ballan ahte álgoálbmotjulggaštus báhcá morašlaš muitun das, ahte álgoálbmogiid vuoigatvuođat eai leat ollašuvvan.
Álgoálbmogat ja sin kultuvrrat leat hui dehálaččat máilmmi kultuvrraid máŋggalágánvuođa girjjatvuođas.
Sámi álbmogii ja min kultuvrii lea leamaš eallindehálaš bastit eallit luondduin soabalaččat iige leat dan hálddašeaddji ja hearrá.
Luonddu gudnejahttin lea oktasaš árbevierru, mii ovttastahttá buot álgoálbmogiid. Dan mii galgat eahccit.
Álgoálbmogat leat máilmmi servošiid morálalaš čielgedákti, mii atnit ávvira kulturárbevierus ja luonddus suvdilis vuogi mielde.
Globála máilmmis álgoálbmogiid ovttasbargu ja riikkaidgaskasaš soahpamušat, mat suodjalit álgoálbmogiid, leat ain deháleappot.
Álgoálbmogat eai šatta doarrut dušše iežaset vuoigatvuođaid beales riikkaideaset siste, muhto maid riikkaidgaskasaš fitnodagaid vuostá.
Šattan morašlažžan dadjat, ahte maiddái suopmelaš rastánášuvnnalaš fitnodagat vuovdečuollan- ja bioenergiijabuvttadusaineaset uhkidit muhtin álgoálbmogiid birgenlági, kultuvrra ja birrasa.
Maiddái dat riikkat, maid hálddašan viidodagain rastánášuvnnalaš fitnodagat dulbmet álgoálbmogiid rivttiid sierra máilmmi guovlluin, galget guoddit ovddásvástádusa ja eastit dáid fitnodagaid bisttehis vuoittuid háhpohallama.
Álgoálbmogat dárbbahit riikkaidgaskasaš soahpamušaid suodjalit maiddái rastáfitnodagaid bisttehis vuoittuid oččodeami nu ahte álgoálbmogiid rievttit eai duolmmahala.
Árvvus adnon presideanta Morales, mii leat hui ilus dan njunušvuođas, man Don leat váldán dálkkádatrievdama duostumis ja álgoálbmogiid oainnuid vuhtii váldimis mearrádusaid dahkamis, mat gusket dálkkátrievdama.
Sápmelaččat oidnet dálkkádatrievdama oktan stuorimus uhkkin oba min kultuvrra boahtteáigái, ja seamma ládje oidnet eatnatlohkosaš álgoálbmogat miehtá máilmmi.
Illun sáhtán ilmmuhit, ahte Sámi parlamentáralaš ráđđi, mii lea njealji riikka sápmelaččaid ovttasbargoorgána, lea dohkkehan vuosttaš dálkkádatpolitihkalaš strategiijas dán jagi. Áigut
Juvvá Lemet – Klemetti Näkkäläjärvi www.samediggi.fi Ságadoalli – Puheenjohtaja Saamelaiskäräjät Tel: +358505242109 Skierri Peuratie 15 viiddidit dán jagi mielde dálkkádatpolitihkalaš strategiija dálkkádatpolitihkalaš prográmman, mas vuojulduvvat dálkkádatnuppástusaid biehtadahkes váikkuhusaid caggamii sámi kultuvrii.
Dálkkádatrievdama caggan ja áruid geahpideapmi lea álgoálbmotjulggaštusa lassin mávssolaččamus áššiide gullevaš, maidda riikkaidgaskasaš álgoálbmotpolitihkas galgá vuodjut ja mii álgoábmogat galgat čavget ovdalaččasge ovttasbargomet áššis.
Gudnejahtton presideanta Morales, loahpas hálidan giitit Du go hálidat deaivat sápmelaččaid iežat Davviriikkaid galledeami olis.
Sávan, ahte Du galledeapmi lea positiivvalaš ovdamearka maid Davvirriikkaid stáhtaide ja dat oaččule Dus ođđa movtta váldit ON:a álgoálbmotjulggaštusa nášuvnnalaš lágaid oassin ja ahte dat giddele iežaset politihkas fuomášumi dasa, mat leat dálkkádatrievdama váikkuhusat álgoálbmogiidda.
Árbevirolaš dieđu suodjaleami hástalusat 9.11.2011
Maŋimus váile mánnu dás ovdal sámi nuorat háhppehe gieđahallat árbevirolaš dieđu suodjaleami ovdal min boarrásit sámi politihkkáriid.
Lean juo máŋgga semináras hupman sámiid árbevirolaš dieđu suodjaleamis, earenoamážit biodiversiteahttašiehtadusa artihkal 8(j):a bealis, árbevirolaš dieđu suodjaleami ovddidandárbbuin ja eará hástalusain.
Buvttán dán ságastan hui oanehaččat ovdan guovddáš áššiid artihkal 8(j):a olláhuhttimis Suomas.
Bargojoavku attii evttohusaid mot Suoma lágain, dutkanpolitihkas, biodiversiteahta suodjalanrávvagiin, eanangeavaheamis ja biodiversiteahttasoahpamuša doaibmabijuid resurseremis galget váldojuvvot vuhtii sámi árbevirolaš dieđu dárbbut.
Bargojoavkku evttohusaid olláhuhttima ovddasvástádus lea sierra ministeriijain dehege departemeanttain ja našuvnnalaš biodiversiteahttabargojoavkkus, man bargun lea Suoma biodiversiteahttapolitihka ovddideapmi ja biodiversiteahta várjaleapmi.
ILO 169-soahpamuša ratifiseren Suomas buoridivččii sámi árbevirolaš dieđu dili, daningo eananoamastan- ja hálddašeami buorideapmi dego maid sámi ealáhusaid suoji buorideapmi doarjjule maid sámi árbevirolaš dieđu seailuma.
Artihkal 8(j)-barggu mielde leat ožžon áigái mearkkašahtti ovdánanlávkkiid.
Meahcceráđđehus, man ovddasvástádussan lea Suomas stáhta hálddašan eatnamiid dikšun ja geavaheapmi, lea álggahan ovttasráđiid sámedikkiin geahččaladdat dehege destet biodiversiteahttasoahpamuša Akwé: Kon rávvagiid sámiid ruovttuguovllus.
Rávvagat leat dárkkuhuvvon dorvvastit álgoálbmogiid lundui čadnon árbevirolaš máhtu seailluheami, Suomashan dát guoská diehttelas dušše sápmelaččaid.
Rávvagat destejuvvojit Bátneduoddara meahcceguovllu dikšun- ja geavahanplána rahkádeamis, Bátneduoddara meahcceguovlu lea eanasin Anára guovllus.
Dát nd. meahcceguovlu lea suodjalanviidodat, man oktan vuođđudanulbmilin lea sámi kultuvrra dorvvasteapmi.
Dikšun- ja geavahanplána stivre meahcceviidodaga eanangeavaheami.
Akwé: Kon rávvagiid čoahkkáigeassu lea jorgaluvvon Suomas golmma Suomas hubmon sámegillii.
Ruoŧa stáhta lea jorgalahttán rávvagiid ruoŧagillii.
Suopma lea aiddo jorgaleame suomagillii ja Suomas hubmon sámegielaid mielde biodiversiteahttasoahpamuša 10. oassebeallečoakkáma dohkkehan etihkalaš kodaid, man Mohawkkagiel nama in oba geahččalge dadjat ja dáinna lágiin ráhkkana rávvagiid olláhuhttimii.
Ruoŧŧa lea maid jorgalahttime rávvagiid ruoŧagillii.
Mun sávan, ahte boahttevaš sámi parlamentáralaš ráđi doaibmaáigodagas SPR bearráigeahččá rávvagiid olláhuhttima, ovddida daid olláhuhttima ja análii ávvira sámegiel jorgalusaid normeremis.
Dát rávvagat leat dehálaččat maiddái davviriikkalaš sámi soahpamuša dehege konvenšuvnna joatkkaráđđádallamiid dáfus.
Ságastallan sámiid árbevirolaš dieđus lea gullan earenoamážit bd-soahpamuša arthkkalii 8(j), mii suodjala álgoálbmogiid ja báikkálaš servošiid árbevirolaš dieđu luonddu máŋggalágánvuođa olis.
Ledjen mannan vahku artihkal 8(j) riikkaidgaskasaš dási čoakkámis Montrealis, mii válmmaštallá bd-soahpamuša čuovvovaš oassebeallečoakkáma boahtte jagi.
Dán čoakkámis ledje mielde buot golmma riikka sámedikkiid ovddasteaddjit.
Bárrásiin bd-soahpamuša konteavsttas válmmaštallagohtet rávvagiid ja mearrádusaid mot soahpamuša artihkal 10(c) sáhttá ovttastahttojuvvot artihkal 8(j):a olláhuhttimii.
Artihkal 10(c) suodjala suvdilis dábálaš luonddugeavahusa.
Árbevirolaš sámi ealáhusaid, dego guolásteami, meahccabivddu, čoaggima ja duoji dáfus artihkal lea mearkkašahtti.
Dađi bahábut, vaikko sámi parlamentáralaš ráđis lea leamaš ulbmilin ovddastit sápmelaččaid oktasaččat, de min riikkaidgaskasaš ovttasbarggus lea ain buoridanmunni ja sápmelaččat galggale ovttasráđiid válmmaštallat oainnuideaset artihkal 8(j):a bargojoavkku čoakkámiidda ja maiddái dieđihit nuppi sámedikkiide oalgedáhpáhusain, maid sii áigot lágidit.
Massit buori váikkuhanvejolašvuođa, jos eat bargga ovttasráđiid árbevirolaš dieđu suodjaleamis ja mearrádusaid dahkamiin, mat daidda gullet.
Dán áššái galgá sámi parlamentáralaš ráđđi giddet earenoamáš fuomášumi boahtte doaibmaáigodagastis.
Biodiversiteahttasoahpamuša čuovvovaš oassebeallečoakkán dollojuvvo váile jagi geahčen.
Sávan, ahte sámi parlamentáralaš ráđđi ovttas Suoma, Ruoŧa ja Norgga birasministeriijaiguin lágida oalgedáhpáhusa, nd. side-eventa oassebeallečoakkáma oktavuođas sámi árbevirolaš dieđu suodjaleamis.
Suoma sámediggi ja birasministeriija leaba čatnasan lágidit oalgedáhpáhusa ja sávan ahte maid Ruoŧa ja Norgga sámedikkit leaba gergosat dása.
Riikkaidgaskasaš artihkal 8(j)-bargojoavkku čoakkán lei ávkkálaš ja čájehii hui stuora dárbbu sámedikkiid oktasaš beroštumiid goziheapmái.
Čoakkán attii maid midjiide sápmelaččaide hui fuolastuhtti signála, mas lea váikkuhus sisriikkalaš politihkkii, davviriikkalaš sámi konvenšuvdnii ja maiddái sámiid árbevirolaš dieđu sajádahkii.
Bd-soahpamuša artihkal 8(j) suodjala álgoálbmogiid ja báikkálaš servošiid luonddu máŋggalágánvuođa árbevirolaš dieđu, geavadiid ja innovašuvnnaid.
Bd-soahpamuša konteavsttas báikkálaš searvvuš-dearbman čujuha čearddaálbmogiidda, mat eai riikkaid politihkalaš diliid dehe eará ákkaid dihte, dego álgoálbmogiid eatnatlohkosaš meari dihte, sáhte atnit alddineaset dearpma álgoálbmot.
Mii lea dasto fuolastuhtti signálaid maid namuhin ?
Artihkal 8(j)-bargojoavkku čoakkámis Montrealis Norgga ja Ruoŧa stáhtat lágideigga iežaska oalgedáhpáhusaid, mat gieđahalle artihkal 8(j):a suodjalan árbevirolaš dieđu.
Norgga ja Ruoŧa stáhtaid dulkon manna ollásit 8(j). artihkkala vuostá ja dat seaguheaba ja moiveba báikkálaš searvvuš-doahpaga ja artihkkala 10(c):a gaskaneaskka.
Suvdilis ja árbevirolaš váldokultuvrra ovddasteddjiid eanandoallu ja guolástus sáhttá leat eanemusat artihkal 10(c):a suodjalan dábálaš luonddugeavahus.
Norgga ja Ruoŧa stáhta oaidnu váikkuha maid davviriikkalaš sámi soahpamuššii, man artihkal 31 doallá sisttis bd-soahpamuša geatnegasvuođaid.
Sávannai, ahte sámi parlamentarihkkáriid konfereansa addá julggaštusastis vuoimmálaš signála Norgga ja Ruoŧa stáhtii.
Sámi parlamentáralaš ráđđi galgá boahtte doaibmaáigodagastis bearráigeahččat fuolalaččat ja ovddideami sisriikkalaš ja riikkaidgaskasaš dásis oktasaččat šihttojuvvon prinsihpaid mielde, vai diekkár ii beasa šat dáhpáhuvvat dego geavai Montreala 8(j)-čoakkáma oalgedáhpáhusaid olis.
Sámiid árbevirolaš dieđu vuođđun lea duháthagiid áigge čoggon diehtu ja muosáhus. Dat fas leat sirdásan sámegillii, árbevirolaš sámi ealáhusaide ja daid kultuvrralaš barganmálliide ja luonddudovdamuššii.
Sámiid árbevirolaš dieđu vuođđuduvvá luonddu gudnejahttimii ja luondduresurssaiguin suvdilis ávkkastallamii.
Sámiid árbevirolaš diehtu ii leat goitge adnojuvvon árvvus váldokultuvrrain.
Árbevirolaš diehtu lea daddjojuvvon geavadis šaddan váldokultuvrraid váikkuhusas ja juobe lea daddjon ahte sápmelaččat leat sogahuhttán badjelmeare bivdimiin muhtin eallišlájaid.
Sámiid goddebivdu ja ealloboazoboargu livččii máŋggaid dutkiid mielde dolvon duottargotti sogahuvvamii ja vel mádjitnai sogahuhttojuvvui sámiid bivddu geažil.
Min árbevirolaš diehtu lea kolanialiserejuvvon ja dasa árvu lea hejošuvvon.
Dáid dutkiid čuoččuhusat eai vuođđuduva eksákta diehtagii, dat leat fal dutkiid hypotehtalaš árvvoštallamat, mat leat nu šállošahtti go dat leanai kopierejuvvon eará váldokultuvrraid dutkiid vuoiŋŋadujiin, earenoamážit historihkkáriid bargguin.
Luonddudiehtagiid dutkanvugiide vuođđuduvvan dutkamušat earenoamážit arkeologiija suorggis lea gomihan historihkkáriid oainnuid sámiid luonddugeavahusas ja árbevirolaš dieđus.
Maŋimus luhtolaš arkeologalaš dutkanbohtosat nannejit sámi muitalanárbevieru ja árbevirolaš dieđu diehtin áššiid viimmat maid dieđalaš metodaid mielde.
Dán dutkamuša mielde dáláš boazu ii buolvaiduva duottargottis, dego ovdal lea čuoččuhuvvon, muhto vuovdegottis.
Sámiid ealloboazodoallu ii danin sáhte leat sivalaš duottargotti sogahuvvamii, muhto ákkat fertejit ohccojuvvot eará sajes.
Vaikko sámiid leat seatnadan vuovdegotti, de dat ii leat goit jávkan, muhto dat lea ain ealaskas šládja.
Muhtimat sáhtte imaštallat manin gieđahalan dán ságastan sámiid árahistorjjá ja dutkamušaid.
Sámiid árbevirolaš diehtu vuođđuduvvá hui nannosit servoša historjái, buolvadagain nuppiide sirdásan dihtui, luonddu dovdamuššii ja ekologalašvuhtii.
Árbevirolaš diehtu veahkeha sápmelaččaid vuogáiduvvat maid ođđaáigásaš, modearna, servodaga uhkkiide dego dálkkádatrievdamii.
Oarjemáilmmi servodat vuođđuduvvá doaladumis sierra birasváttisvuođaide, dálkkádatrievdamii ja historjái daid dieđasuorggi addin dieđu mielde ja dutkandiehtu lea vuođđun skuvllaid oahppogirjjiin.
Buot dát ráhkadit gova sápmelašvuođas ja dorjot dehe geahnohuhttet sápmelaš iešdovddu, identiteahta.
Buorit sámi parlamentarihkkárat, Sámedikkit ja sámi parlamentáralaš ráđđi galggalenai váldit duođas árbevirolaš dieđu suddjema.
Buorit sámi parlamentarihkkárat ja konfereansaolbmot, giitu beroštumi !
Lea mávssolaš, ahte dákkár dilálašvuohta lea lágiduvvon.
ferte dorvvastit buot surggiin, ahte sámegielalaš vuoigatvuohtabálvalusat olláhuvvet.
hástalusaid ovddas – Suoma vuoigatvuohtavuogádaga ođastus ráhkada stuora gažaldatmearkkaid
sámegielalaš bálvalusaid ja oba Sámi leana olbmuid vuoigatvuohtadorvvu boahtteáigái.
Jagi 2004 bođii vuoibmái ođđa sámi giellaláhka, mii buvttii buorádusaid sápmelaččaid gielalaš
Sápmelaččat galge sáhttit dán máŋŋel ee. doaimmahit áššiideaset sámegielain
áššis, mii guoská iežas dehe iežas ovddu sámiid ruovttuguovllu suohkaniid ja stáhta eiseválddiid
olis. Suoma sápmelaččaid diđolašvuohta iežaset kultuvrras ja dakko bakte maid gielas lea buorránan
Dalle sápmelaččaid vuođđovuoigatvuođat dorvvastuvvoje ráđđehushámis
iešstivremii, mii daidda guoská.
Sámegiella lei juo ovdal ožžon iežas láhkaásaheami jagi 1992 ja
ođđa ráđđehushámis dát váfistuvvui čielga sániiguin.
Jearaldatvuloš njuolggadusat čállojuvvoje
maid ođastuvvon ja jagi 2000 vuoibmái boahtán vuođđoláhkii.
Dego lea daddjon, sámi identiteahtta
lea nanosmuvvan sakka dán maŋŋel ja dat boahtá ovdan ee. sápmelaččaid meari lassáneamis.
Suoma sápmelaččaid mearri lea lassánan jagi 1995 rájes gitta jahkái 2007 sulaid beal goalmmát
duhát olbmuin ja dál Suoma sápmelaččaid mearri lea 9350 olbmo.
Sámi ruovttuguovllu olggobealde, eará sajes Suomas, mearri lea loktanan jagi 2003 rájes 2007
rádjái measta 40 % ja dál dat lea juo badjelaš 54 % Suoma sápmelaččaid mearis.
Davvisámegiella hubmojuvvo eanemus.
Davvisámegielas lea eanetlohkogiela sajádat Ohcejogas,
mii lea maid áidna gielda Suomas, gos sápmelaččat leat eanetlohkun.
Davvisámegiela dilli lea buoret go unnilohkosámegielaid,
anáraš- ja nuortalašgiela.
Dilli lea guhkkin eret buoris davvisámegielage buohta.
Ovttaveardásašvuohtaláhka gáibida, ahte stáhta ja suohkaniid eiseválddit ráhkadit
ovttaveardásašvuohtaplána ja bargoministeriija ávžžuhusaid mielde suohkanat livčče galgan
ráhkadit plánaid jagi 2005 loahpa rádjái ja plánain galggalii giddet earenoamáš fuomášumi
sápmelaččaide álgoálbmogin sámiid ruovttuguovllus.
Ovttaveardásašvuohtaplána dárkkuhussan lea
ovddidit etnihkalaš ovttaveardásašvuođa ja eastadit njuolggo- ja gaskkalaš vealaheami eiseválddiid
Suoma vuođđolágas lea ásahuvvon sápmelaččaid giellavuoigatvuođain,
ovttaveardásašvuohtagáibádusas ja vealaheami gielddus.
Dasa lassin vuođđolága 22 paragráfas lea
olmmošvuoigatvuođaid olláhuvvan.
Vuoigatvuohtavuogádagas ja bolesovttadagain galggalii
ja ahte bálvalus lea maid sámi kultuvrra mielde.
eaiseválddiid olis.
sakka go dáláš doaimmat gártejuvvojit, bargoovddasvástádusat čielggasmahttojuvvojit ja go
sámegielalaš bálvalusain dieđihuvvo aktiivvalaččat.
doahttaleami vuohččan proseassan, dehege dadjat nu ahte ii leat dárbahassii jos lágas lea
dieđihuvvon bargoservošii okte dehe sámi giellalága váikkuhusat leat guorahallojuvvon dušše okte.
Eiseválddit dáfus livččiinai lunddolaš ovttastit sámi giellalága olláhuvvama čuovvuma ja
Sámi giellalága olláhuvvan gáibida maid rievdadusa sápmelaččaid gielalaš meannudeamis. Jos
gárggiideapmi sámegiela geavaheamis bissu seammalágánin, de lea várra, ahte buot sámegielat
báhcet dušše ruovttuid giellan ja sámegiella ii geavahuvvo virggálaš áššiid galgamis obanassiige.
Dálá dilis sámegielalaš bálvalusaid gáibideapmi dárkkuha measta álohii sierraordnedemiid, ja dalle
bálvalusa dehe ii oainne miehtemielalaš vuoiŋŋa sámegielalaš bálvalusaid gáibideapmái.
Dálás bálvalusráhkadagain dát ii leat vel vejolaš, muhto dat gáibida stáhta
ja gielddaid eiseválddiin vuoruheami ja bálvalusaid plánaid miel gárgeheami.
hálddahussurggiid gaskii galgá lasihit ovttasbarggu, vai sápmelaččaid gielalaš vuoigatvuođat sáhttet
dorvvastuvvot dássebealagit.
Badjel bealli Suoma sápmelaččain orrot dálá áigge sámi ruovttuguovllu olggobealde.
jearrat, mot sápmelaččaid gielalaš bálvalusat ja vuoigatvuođat sáhttet dorvvastuvvot sámiid
Suoma vuođđoláhka dáhkida sápmelaččaide vuođđolága bakte
Dáláš vuogádat, mas sámegiela oahpahusa ordnen sámiid
ruovttuguovllu olggobealde báhcá sámi váhnemiid viššalvuođa duohkái, bidjá vára vuollái
sápmelaččaid vuođđolága addin vuoigatvuođa iežaset gillii ja kultuvrii.
Suoma stáhtas lea dákko
studeremis ain guhkkelii, vai sii basttále geavahit nu buori ja beaivválaš sámegiela mii
áššehasbálvalusas dárbbahuvvo.
Bargoservošat galggale oaidnit dán maid resursagažaldahkan. Jos
álgooahpuid maŋŋel eai oahpa lasi, de álgooahpuide biddjon áigi ja resurssat mannet duššáš,
daningo álgooahput eai atte dárbbašlaš giellamáhtu bálvalit áššehasaid.
doaibmasurggiid bargiide galget dáhkiduvvot seammaárvosaš vejolašvuođat lohkat sámegiela.
Almmolaš giellalágas ja sámi giellalágas ii leat sierra guoddalanvejolašvuohta láhkarihkkumiid
čielggadeami várás iige sankšuvdnavuogádat láhkarihkkumiid caggamii.
Ovttaveardásašvuohtaláhka gieldá vealaheami giela vuođul ja lágas lea dán dárkkuhusa várás sierra
Sámi giellaláhka lea luonddus dáfus juo vuođđoláganai geažil
Rihkkumiid čielggadeami ja caggama dihte lea
earenoamáš mávssolaš, ahte sámi giellalága olláhuhttima galggalii ráhkaduvvot čielga guoddalan-
ja sankšuvdnavuogádat, mii sáhtálii doaibmat juo daid riektevuogádagaid oassin, mat juo leat
rihkkumiin ja váilivuođain sáhttá guoddalit ja ahte giellalága rihkkumiidda biddjojuvvojit
ovddalgihtii dárbahassii dássásaš sankšuvdnavuogádagain.
Sámi giellaláhkačilgehusas lea boahtán ovdan, ahte sivaheaddjebálvalusaid sáhttá oažžut dušše
Riikkasivaheaddjevirgedoaimmahat vástádusastis sámi giellaláhkačielggadeapmái
ilmmuhii, ahte sámi giellaláhka ii guoskka dan njuolga, vaikko gal dulkon ordnejuvvonai dárbbu
mielde. Sámedikki diŋgon vuoigatvuođalaš árvvoštallama mielde
riikkasivaheaddjevirgedoaimmahat gullá daidda eiseválddiide, maidda sámi giellaláhka ovttačilggolaččat guoskaduvvo.
Sámegielalaš bálvalusaid oažžun ii leat buori dilis
Diggeriekteođastus buktá iežas hástalusaid ja uhki sámegielalaš bálvalusaid boahtteáigái Sámi
Álgoálgosaš evttohusaid mielde sámiid ruovttuguovlu juohkásivččii guovtti sierra
diggerievtti vuollásažžan, Oarje- ja Nuorta-Sámi (Länsi- ja Itä-Lappi) diggerivttiide, ja juogálii ná
sámegielalaš bálvalusaid guovtti sierra diggerievtti vuollásašvuhtii.
Diggerivttiid ii goitge sáhte veardidit bolesorganisašuvnnaide, mihá deháleabbo lea hábmet
seammalágán hálddahuslaš guovlluid sivaheaddje- ja diggeriektefierpmádahkii. Eará molssaeaktun
lea dat, ahte Lappi diggeriekti seaillulii ja dasa laktojuvvolii oba Giemajávrre diggeriekti. Dán
Nubbi molssaeaktu lea dat, ahte Lappi dieggeriekti
ollislaččat laktojuvvolii Roavenjárgga diggeriektái ja Soađegilis livččii bissovaš oalgekansliija.
dehege Lappi, Giemajávrre ja Giepma-Durdnosa dieggerievttit laktojuvvole Roavenjárgga
diggeriektái ja Soađegillái ja Gipmii bázále bissovaš oalgekansliijat.
Sámedikki dáfus lea dehálaš, ahte oba sámi ruovttuguovlu bissu oktilažžan ja seamma diggerievtti
Sámegielalaš bálvalusat eai oaččo mange dilis hedjonit ovddežis
bálvalandási ii sáhte atnit dárbahassii buorrin.
Diggeriektái galget vuođđuduvvot sámegielalaš
sivaheaddji ja hálddahusčálli virggit, vai riikkavuložiid vuoigatvuohtadorvu olláhuvalii ja dikkit eai
ádjánivčče sámegiela geavaheami dihte.
Diggerievtti doaibmabáikkit eai maid oaččo sirdásit dáláža
guhkkelii, vai riikkavuložiid vuoigatvuohtadorvu ii biddjo várá vuollái.
dieggeriekteođastusa olis.
Sámi ruovttuguovllu sivaheaddje- ja vuoigatvuohtaáššit gáibidit sierraáššedovdamuša.
Diggeriekteođastusas vuoigatvuohtaministeriija ulbmilin lea
leamaš dorvvastit riikkavuložiid vuoigatvuohtadorvu ja seamma ládje sivaheddjiid / duopmáriid
spesifiseren dihto vuoigatvuođa suorgái.
Ođastusa mielde háliduvvo buoriduvvot riektegeavvama
vuođđuduvvo sámi áššiide vuojulduvvan ja sámegiel máhtolaš sivaheaddji virgi ja dahkkojuvvo vejolažžan duopmáriid skuvleheapmi sámi guovllu sierragážaldagaide ja daid čovdosiidda. Dáin
ođastusain, mat ákkastallojuvvojit produktivideahtain ja beaktilvuođain váilu dávjá viiddit
sajádaga. Sáhttá maid jearrat, ahte dáhkidago ná jođánis diggeođastusa gieđahallan dan, ahte ášši
lea dutkojuvvon dárbahassii ja máŋggabeallásaččat ja dahkkon vejolažžan buot intreassaoassebeliid
gullan ášši válmmaštallamis.
Dálhan sámedikki eai leat gullan ášše válmmaštallamis ja
sámediggelága miel ráđđádallangeatnegasvuohta lea rihkkojuvvon áššis, mii guoská sápmelaččaid.
Sámegielalaš bálvalusat eai leat vuoigatvuohtavuogádagas vel dárbahassii buori dásis.
Ruovttusiiddut ja dieđihangihppagat leat jorgaluvvon sámegielaide, muhto eai nu olu go livččii
dárbu. Dábálaš skovvevuođut, mat adnojuvvojit vuoigatvuohtaveahkis ja dikkiin eai leat
Jorgalusat galget dahkkot dakkaviđe.
vuoigatvuohtaáššeolmmoš lea gáibidan mearrádusainis, ahte boleshálddahusas galget jorgaluvvot
sámegillii buot deháleamos skovit.
Sámegielalaš bálvalusat dikšojuvvojit stáhta eiseválddiid olis eanas dulkkaid bakte.
sáhttá lohkat gokčevaččat Oulu universiteahtas, gursset leat maid fállun Helssega universiteahtas,
sáhttá ohcat sámegielalaččaid dihtomeriin.
Leanai dehálaš dorvvastit juo skuvlenmuttus
Dát guoská oppalaččat oba
vuoigatvuohtavuogádaga, sihke bolesiid, ášševuoddjiid ja vuoigatvuohtanotáraid.
galgá fállat vájolašvuođa ja movttiidahttit sámegiela lohkamii.
Sámegielalaš bálvalusaid lunddolažžan dahkan gáibida ovddalgihtii áváštalli vuogádaga, dehege go
áššehaš boahtá gáibidit sámegielalaš bálvalusaid, eai álggaleage smiehttat gos dulkka gávdná ja
áššehasregisttarat, maidda dieđusge bivdojuvvo áššehasa miehtan, maid bakte stivrejuvvo
Eiseválddiid almmolaš dieđáhusain ja virgedoaimmahagaid oahpástagain galgá
muitaluvvot, geat bargiin máhttet bálvalit sámegillii, vai sámegielalaš olbmot máhttet mannat sin
Sámi giellaláhkačielggadeami dieđuid vuođul Lappi diggerievttis bargaba guokte davvisámegiela
Álgooahpuid hálddašeapmi ii leat nohkka olu áššehasbálvalusa addimii.
Sámegiela máhttu gehččojuvvo dušše hárve earenoamáš ánsun virgeválljemis.
giellaláhkačielggadeami mielde problemáhtalaččamus lea dat, ahte Roavenjárgga hoavvarievttis ja
váikkuhusat bargoservoša barggus dovdojuvvojit hejot. Lappi diggerievttis buot oahpástagat,
johtinrávvagat ja dávvalat jorgaluvvojit davvisámegillii.
Dasa lassin jorgaluvvojit muhtin
ja dávvalat sihke muhtin gulahusat, skovit ja mearrádusat.
Dasa lassin anárašgillii jorgaluvvojit
Sámi giellaláhkačielggadeami mielde ovddeš gihlegottiid bargiid sámegiela máhttu lea unni.
Giehtaruohttasa gihligottis oktage bargi masa lea mielde lohkkon hoavda ii hálddaš sámegiela
ollenge. Anár-Ohcejoga gihlegottis sámegiela álgooahpuid hálddašit golbma bargi.
gihlegottis okta bargi máhttá davvisámegiela bures ja sáhttá bálvalit davvisámegillii.
bargiin 90 % eai máhte sámegiela ollenge.
Orolii lunddolaš navdit, ahte gihlegottit, mat gohcet
lágalašvuođa, dovdet sámi giellalága geatnegasvuođaid ja gáibádusaid hui bures.
vástideddjiin dovdet sámi giellalága váikkuhusaid hui bures, váikkuhusaid dovdet bures 38 %
Sámi giellalága gáibádusaid dovdet hejot 33 % ja sámi giellalága eai dovdda ollenge
Sámi giellaláhkačielggadeamis jerrojuvvui maid maid gihlegottiid bargit
Bealli vástideddjiin jurddahit miehtemielalaččat, sulaid 30 % mielas
sámi giellalágas ii leat mearkkašupmi ja 8 % vástideddjiin jurddahit negatiivvalaččat sámi giellalága
ektui. Negatiivvalaš jurddaheapmi sámi giellaláhkii ii sáhte bolesdoaimmas leat dušše ovtta bargi
oaivil, muhto dat speadjalastá oba bargoservoša jurddaheami giellaláhkii ja sápmelaččaid gielalaš
vuoigatvuođaide. Boahttevuođas gihlegottiid dehege dás duohko vissa bolesbiriid hoavddat
galggale giddet earenoamáš fuomášumi bolesiid ja eará bargiid dieđu buorideapmái sámi
Lea dehálaš, ahte olbmot luhttet almmolaš ortnega gohcci boleslágadussii.
maiddái sápmelaččaid gielalaš vuoigatvuođat olláhuvvet vuoiggalaččat earenoamážit bolesiid ja
riikkavuložiid deaivvadandiliin.
Lea dehálaš, ahte sápmelaččat besset geavahit iežaset giela, vai sii basttále dovddahit iežaset dárkket ja ahte boasttoipmárdusaid sáhtálii gáržžidit nu unnin go vejolaš
diliin, mat sáhttet čuožžilit gielalaš gulahallanváttisvuođaid dihte.
Riektelágádusa iešvugiide gullá dábálaš olbmui vieris formálavuohta mearrádusdahkamis ja
earenoamážit sámegiela dáfus, daningo juridihkalaš terminologiija lea amas, iige dat leat ollásit
Riekteveahkki lea earenoamáš dehálaš sápmelaččaide, daningo priváhta
ášševuoddjidoaimmahagat eai gula sámi giellalága ollái.
riekteveahkis buoremusat ja almmá sierraordnemiid haga sámegielalaš bálvalusa, muhto dušše fal
Riekteveahkis čálalaš dokumeanttat eai olus jorgaluvvo sámegillii.
Riekteveahki barggus livččii ávkkálaš jorgalahttit áššegirjjiid vuođuid sámegielaide, dego
Buot hálbbimusat eiseválddit beasale sámi giellalága dagahan
suohkaniiguin ja eará eiseváldiiguin ja nu ahte ráhkadivčče olbmuide, geat háliidit sámegiel
Šat ii sáhte ákkastallat dan, ahte sámegielain
mielde ovddasvástádus ovddidit sámegiela geavahusa.
Dat lea stuora ovddasvástádus ja guoská
vehkii. Servodaga sierra nuppástusat ja bálvalusaid čohkken buktet ođđa uhkiid sámegielalaš
Uhkkin lea, ahte diggebálvalusaid lassin maistráhtabálvalusat sirdásivčče
ain guhkkelii sámiid ruovttuguovllus.
áššehasaid, muhto maid fárrendáhpagis gillájeddjiid suohkaniid guovdu. Stáhta galggalii
buorebutge doarjut fárrendáhpaguovlluid nu ahte ráhkada daidda bargosajiid, ii jávkadit daid.
Stáhtahálddahusa produktivitehtaprográmma eastá sámiid ruovttuguovllus sámegielalaš bargiid
Produktivitehtaprográmma galgá
Sámedikki dearvvuođagat Suoma sivaheaddjelágádussii leat čielgasat.
hedjona dálážisge. Suoma riektevuogádaga earenoamáš ovddasvástádussan lea doahttalit Suoma lágaid bustávaid mielde ja čájehit ovdamearkka eará eiseváldiide rievttes doaibmavuogis. Sámi
Riektelágádus galgá
buot doaimmastis doahttalit sámi giellalága, iige dat sáhte dahkat dakkár čovdosiid, mat
heajudivčče sámegiela sajádaga lágaheamet.
Mii sámedikkis gáibidit, ahte sámegielalaš bálvalusat galget gárggiidahttojuvvot.
Áššiid ii sáhte
galgat dušše dulkkaid ja jorgaleddjiid bakte, muhto sámegiela geavahus galgá ovddiduvvot
duođalaččat ja dáhkiduvvot sápmelaččaid riektedorvu.
Seammas galgá váldit vuhtii maid dan, ahte
Go virgeolbmot ja diggerievttit sirdásit
ain guhkkelii sámiid ruovttuguovllus lea maid várra, ahte sin áššedovdamuš sámiguovllu
sierragažaldagain hedjona ja dákko bakte maiddái mearrádusat hedjonit.
ahte eiseválddit galget ovddidit sámegiela geavahusa ja galget dieđihit sámi giellalágas ja dan
geatnegasvuođain áššehasaide ja bargiide aktiivvalaččat.
Buorit guldaleaddjit, dađi bahábut mus ii
leat leamaš ságastan beare olu miehtemielalaččaid dadjanládje.
sánit nuppástuvvet fargga dahkun ja bastit ovttas buoridit sápmelaččaid vuoigatvuohtadorvvu
Olmmošvuoigatvuođaidráđđi
Gávccinuppelogát čoahkkin Áššelisttu čuokkis 3 Buot olmmošvuoigatvuođaid, siviilavuoigatvuođaid, politihkalaš vuoigatvuođaid ja maid ekonomalaš, sosiálalaš ja kultuvrralaš vuoigatvuođaid, mielde maid vuoigatvuohta ovdánupmái, ovddideapmi ja suodjaleapmi
Sámi álbmoga dilli Sámi guovlluin Norggas, Ruoŧas ja Suomas •
Dán raporttas guorahallojuvvo Norgga, Ruoŧa ja Suoma Sámi álbmoga olmmošvuoigatvuođaid dilli.
Spesiálaraporterejeaddji lea duđavaš go buot buohkanassii Norggas, Ruoŧas ja Suomas doalahuvvo alladását fuomášupmi álgoálbmotáššiide eará riikkaid ektui.
Máŋggaláhkai orru leamen nu, ahte Davviriikkaid álgagat Sámi álbmoga ektui šaddet dehálaš ovdamearkan álgoálbmogiid vuoigatvuođaid nannemis.
Dáid álgagiidda gullá rájáidrasttildeaddji rahčamuš gárvet Davviriikkaid sámekonvenšuvnna.
• Čoahkkáigeassu lea doaimmahuvvon ON buot virggálaš gielaide.
Raporta, mii lea čoahkkáigeasu čuovusin, lea
(álgoálggus) doaimmahuvvon dušše álgogillii.
Dasa lassin Davviriikkat galggašedje ain joatkit dálá rahčamušaid ovddidit Sámi álbmoga vuoigatvuođaid iešguđege ássanstáhtas.
Raporttastis spesiálaraporterejeaddji gidde earenoamáš fuomášumi Sámi iešmearrideami ollašuvvamii nášuvnnalaš dásis earenoamážit sámedikkiid bokte, sápmelaččaid vuoigatvuođaide iežaset eatnamiidda ja luondduvalljodagaide ja maid rahčamušaide ealáskahttit sámegielaid ja lágidit kultuvrralaččat heivehuvvon oahpahusa sámemánáide ja - nuoraide.
Dán raporttas spesiálaraporterejeaddji addá máŋggaid ávžžuhusaid, mat vuođđuduvvet riikkaidgaskasaš norpmaide, ja maid ulbmilin lea doarjut dálá rahčamušaid Sámi álbmoga vuoigatvuođaid dorvvasteami ja ovddideami várás.
Oppalaš lágalaš ja politihkalaš rámat... 5
A. Oktasaš sámeinstitušuvnnat ja - fitnut... 5
A. Iešmearridanvuoigatvuohta... 10
D. Kultuvrralaččat heivehuvvon oahpahus... 20
B. Iešmearridanvuoigatvuohta... 21
Dán raporttas guorahallojuvvo Norgga, Ruoŧa ja Suoma beale sápmelaččaid olmmošvuoigatvuođaid dilli.
Raporttas leat addojuvvon máŋggat ávžžuhusat, mat vuođđuduvvet álbmotrievttálaš norpmaide.
Raporta vuođđuduvvá eanaš osiin spesiálaraporterejeaddjái ovdanbuktojuvvon dieđuide konfereanssas, man lágidii Sámi parlamentáralaš ráđđi Roavvenjárggas, Suomas cuoŋománu 14.-16. beivviid 2010 ja maiddái spesiálaraporterejeaddjái doaimmahuvvon čállosiidda ja sorjákeahtes dutkamuššii.
Konferensii ledje čoahkkanan Norgga, Ruoŧa ja Suoma beale sámedikkiid ovddasteaddjit, ráđđehusaid virgeolbmot ja maid Sámi friddja organisašuvnnaid ovddasteaddjit Davviriikkain ja Ruošša federašuvnnas.
Vaikke Ruošša federašuvnna beale sápmelaččat oassálaste cuoŋománus 2010 lágiduvvon konferensii dárkujeaddjin, dát raporta gieđahallá dušše Norgga, Ruoŧa ja Suoma Sámi álbmoga dili ja deháleamos váttisvuođaid ja fuolaid.
Spesiálaraporterejeaddji háliida giitit Norgga, Ruoŧa ja Suoma beale Sámi ovddasteaddjiid ja ráđđehusaid dáid rabasvuođas dákkár áidnalunddot gulahallamii ja maid divrras veahkis konfereanssa lágideamis.
Spesiálaraporterejeaddji deattuha dán oktavuođas ON álgoálbmogiid vuoigatvuođaid julggaštusa artihkkala 36, mii cealká: ” álgoálbmogiin, erenoamážit sis geaid riikkaidgaskasaš riikkaráját juhket máŋgga oassái, lea vuoigatvuohta bisuhit ja ovddidit oktavuođaid, gaskavuođaid ja ovttasbarggu iežaset lahtuiguin ja eará olbmuiguin rájiid rastá, daidda gullet maiddái vuoiŋŋalaš, kultuvrralaš, politihkalaš ja sosiála ulbmilis dahkkon doaimmat. ”
Sámi álbmoga árbevirolaš ássanguovlu lea Sápmi, masa gullet Norgga, Ruoŧa ja Suoma davviguovllut ja maid Guoládatnjárga Ruoššas.
Sápmelaččat leat okta álbmot dán njealji riikka gaskasaš virggálaš rájáin fuolakeahttá, guđe ovttastahttet kultuvrralaš ja gielalaš čatnasat ja maiddái oktasaš identitehta.
Sápmelaččain leat riikkaid boarraseamos gielat ja kultuvrrat, mat leat oalle olu boarrasut áiggis, go dálá stáhtat, ja Davviriikkaid ja Ruošša sámeguovlluin leat ovcci sierra giellajoavkku.
Sápmelaččat leat sullii 70 000–100 000, geain sullii 40 000–60 000 ásset Norggas, sullii 15 000–20 000 Ruoŧas, sullii 9000 Suomas ja sullii 2 000 Ruoššas.
Sámi álbmot lea loguset bealis unnitlohkun eanaš osiin Sámis baicce Finnmárkku fylkkas Norggas ja Ohcejoga gielddas Suomas.
Sápmelaččaid árbevirolaš ealáhusat leat meahcce- ja guollebivdu, čoaggin ja gárdun, ja davviguovlluid vuđolaš dovdan lea sirdásan buolvvas bulvii.
Earenoamážit boazodoalus lea guovddáš mearkkašupmi sápmelaččaide.
Máŋggat sámeservošat leat doalahan historjjálaččat beallenomádalaš boazodoalu dahjege bargan bohccuiguin áiggiid mielde nu, ahte sii leat johtán bohccuiguin duoddariid ja mearragátti gaskka jagiáigodagaid mielde.
4 bohccuiguin vuovdeguovlluin, earenoamážit dihto osiin Västerbottena ja Norrbottena leanain Ruoŧas ja maid Davvi- ja Gaska-Suomas.
Sápmelaččaide lei dábálaš, ahte sii ožžo ealáhusa bohccuid lassin maiddái meahcce- ja guollebivddus ja eanadoalus.
Árbevirolaš Sámi servodat lei ovdalis áiggiid huksejuvvon siidda birra.
Siida lei báikkálaš orgána, mas lei dehálaš rolla eatnamiid, čáziid ja luondduvalljodagaid juohkimis.
Vaikke historjjálaš gárggiideapmi lea geahnohuhttán sápmelaččaid árbevirolaš ovttasbargomálliid, siidavuogádat lea ain mearkkašahtti oassi Sámi servodagas.
Ođasássiin laskan Davviriikkaid davviguovlluin nuppástuhtii gulul álbmoga váldegaskavuođaid, ja sápmelaččat báhce ruovttueatnamisttiset unnitlohkun.
Stáhtaid ráját juhke gielalaš ja kultuvrralaš servošiid osiide ja hehttejedje boazodoalu.
1800-logus ja ain nuppi máilmmisoađi rádjai Davviriikkaid ráđđehusain lei eanaš dakkár politihkka, man ulbmilin lei suddadit sápmelaččaid váldoálbmogii.
Dálá áigge Sámi álbmot Davviriikkain lea seastašuvvan máŋggain sosioekonomalaš váttisvuođain, mat dábálaččat čuhcet máilmmi sierra guovlluin ássi álgoálbmogiidda, ovdamearkka dihte lossa dearvvasvuođaváttisvuođain, vearrámus geafivuođas dahje nealggiheađis.
Davviriikkain leat buorit vejolašvuođat čoavdit sápmelaččaid váttisvuođaid, mat leat ain báhcán, ja doaibmat ovdamearkan álgoálbmogiid vuoigatvuođaid ovddideamis.
Oppalaš lágalaš ja politihkalaš rámat
A. Oktasaš sámeinstitušuvnnat ja - fitnut
Vuosttas sámiid oktasaš institušuvdna, Sámiráđđi, vuođđuduvvui jagi 1956 sierra riikkaid nášuvnnalaš sámeservviid ovttasbargoorgánan.
Ovdal Sámi parlameantta ja – dikkiid vuođđudeami Sámiráđđi lei Davviriikkain ássi sápmelaččaid rájáidrasttildeaddji guovddáš oktasaš ovddastanorgána.
Dán áigge Sámiráđđi lea ráđđehusain sorjjasmeahttun organisašuvdna, mii ovddida sápmelaččaid olmmošvuoigatvuođaid riikkarájáin beroškeahttá ovttasráđiid sámedikkiiguin ja Sámi parlamentáralaš ráđiin.
Jagi 2000 vuođđuduvvon Sámi parlamentáralaš ráđđi (SPR) čohkiida Norgga, Ruoŧa ja Suoma beale sámedikkiin, maid birra lea eambbo sáhka čuovvovaš osiin.
Maiddái Ruošša sápmelaččain lea bissovaš ovddasteapmi SPR:s.
Dasa lea addojuvvon doaibmaváldi gieđahallat
5 Sámi álbmogii guoski, riikkarájáid rasttildeaddji gažaldagaid – deaddosuorgin leat sámegiella, oahpahus, dutkamuš ja ekonomalaš ovdáneapmi – ja ovddasta sápmelaččaid riikkaidgaskasaš dásis, nugo Ovttastuvvan Našuvnnain.
Sámi álbmoga deháleamos riikkarájáid rasttildeaddji fidnu gieskat lea sámekonvenšuvnna gárven ovttasráđiid Norgga, Ruoŧa ja Suoma stáhtaid ráđđehusaiguin.
Gažaldagas lea máilmmiviidosaččat vuosttas geahččaleapmi hábmet earenoamážit álgoálbmogiidda guoski guovlludási konvenšuvnna.
Jagi 1986 álggahuvvon ságastallamiid maŋŋá Norgga, Ruoŧa ja Suoma beale sámedikkit ja maid stáhtat vuođđudedje jagi 2001 áššedovdijoavkku gárvet davviriikkalaš sámekonvenšuvnna.
Jagi 2005 áššedovdijoavku oaččui konvenšuvdnahápmosa ovttamielalaččat gárvvisin, mii dasto ovdanbuktojuvvui sámedikkiide ja Norgga, Ruoŧa ja Suoma ráđđehusaide velá seamma jagi.
Konvenšuvdnahápmosa 51 artihkkala leat juhkkojuvvon máŋggaid loguide, maidda gullet njuolggadusat sápmelaččaid iešmearrideamis, ovttaveardásašvuođas ja hálddahusas – maiddái sámedikkiid ja almmolaš válddi gaskavuođain, sápmelaččaid gielain ja kultuvrras, sámegielat oahpahusas, sápmelaččaid vuoigatvuođas eatnamiidda ja čáziide ja maid ealáhusain.
Konvenšuvdnahámus sisttisdoallá maiddái máŋggaid dan ollašuhttimii guoski njuolggadusaid.
Spesiálaraporterejeaddji giitá sápmelaččaid ja maid Norgga, Ruoŧa ja Suoma ráđđehusaid dássáš mearkkašahtti barggus dán dehálaš gaskaoami ovddideamis.
Spesiálaraporterejeaddji vuordá beassat bearráigeahččat sámekonvenšuvnna ráđđádallamiid konvenšuvnna atnuiváldimis, ja mat álggahuvvojit jagi 2011 ja maid ulbmilin leat soabadit viđa jagi siste, nugo dán raportta oasis IV.
(A)(1) lea dárkileappot čilgejuvvon.
Nuppástusas daddjo, ahte ” lea stáhta eiseválddiid geatnegasvuohta láhčit diliid nu ahte sámi álbmotjoavku sáhttá seailluhit ja ovddidit iežas giela, kultuvrra ja servodateallima ”.
Dasa lassin Norgga stáhta lea dovddastan Sámi álbmogii čuohcan olggušteami ja garra dáruiduhttinpolitihka ja atnon ándagassii dan vuogi, mainna sápmelaččaiguin lea láhttejuvvon vássán áiggis.
Sámeláhka lea Norgga sámeáššiin vuosttas dáláš láhka, mii ásahuvvui dorvvastit Norgga sápmelaččaide vejolašvuođa suodjalit ja gárggiidit gielaideaset, kultuvrraideaset ja eallinvuogiset.
Norggas vuođđuduvvui sámelága vuođul sámediggi, mas leat guokte ulbmila: doaibmat sápmelaččaid válggain válljejuvvon politihkaš ovddastanorgánan ja doaimmahit dasa lágain mearriduvvon dahje áššáigullevaš nášuvnnalaš eiseválddiiguin sohppojuvvon hálddahuslaš bargguid sierralágan Sámi álbmogii guoski surggiin.
Sámedikkis leat 39 áirasa, geat válljejuvvojit čieža sierra válgabiires.
Jagi 2005 Norgga beale sámediggi ja stáhta šiehtadalle ráđđádallamiid meannudanvugiin (konsultašuvnnaid prosedyrain), mat soahpamuša mielde ” lágiduvvojit áššiin, mat njuolga sáhttet váikkuhit sápmelaččaid beroštumiide ” ja mat gáibidit, ahte Norgga stáhta eiseválddit ” addet ollislaš dieđuid áigeguovdilis áššiin, mat soitet váikkuhit sápmelaččaide njuolga, ja maiddái relevánta áššiid birra áššemeannudeami buot dásiin ”.
Soahpamušas mearriduvvojit ráđđádallangáibádusat, mat čuvvot oppalaččat Riikkaidgaskasaš bargoorganisašuvnna konvenšuvnna nr 169 álgoálbmogiid ja čearddalaš álbmogiid hárrái iešmearrideaddji riikkain (ILO konvenšuvdna 169) mearrádusaid, ja dan mielde ráđđádallamat jotkojuvvojit dassážii go sámediggi ja Norgga stáhta eiseválddit oaivvildit, ahte soahpamuša lea vejolaš dahkat.
Spesiálaraporterejeaddji mielas soahpamuš lea buorre ovdamearka doaibmi vuogis ollašuhttit stáhtaid álgoálbmogiiguin ráđđádallangeatnegasvuođa.
Soahpamuš doaibmá maiddái dehálaš ovdamearkan eará Davviriikkaide ja eará stáhtaide miehtá máilmmi.
Muhtun earenoamážit dán meannudanvugiide guoski ja almmolaččat ráđđádallamiidda guoski áššit leat gieđahallon maŋŋelis čuoggás IV.
Vel gieskat Norgga eatnamiid ja luondduvalljodagaid hálddašeamis vástidii stáhta guovddášhálddahus ovttasráđiid gielddaiguin, eaige Norgga lágat dovddastan sápmelaččaid sierravuoigatvuođaid eatnamiidda ja luondduvalljodagaide, maidda gullet maiddái kollektiivvalaš vuoigatvuođat.
Norggas addojuvvui jagi 2005 Finnmárkkuláhka vástádussan sápmelaččaid máŋggaid jagiid bistán dáistaleapmái ja muhtumassii maiddái vástádussan riidui, mii laktásii Álaheaju-Guovdageainnu - eanu gárggiideapmái 1970-logus.
Dehálaš lea, ahte Finnmárkkuláhka válmmaštallamis Norgga stuorradiggi ja sámediggi barge lávga ovttas.
Goittotge Finnmárkkuláhka lea ain muhtun osiin riidduvuloš sápmelaččaid gaskavuođas, nugo maŋŋelis čuoggás IV.
(A)(3) gávnnahuvvo.
Ođasmahtton lágas celkojuvvo, ahte sápmelaččain lea oktovuoigatvuohta boazodollui guohtoneatnamiin, muhto vuoigatvuođa geavaheami eaktun lea, ahte bohccuid priváhta sápmelaš eaiggádis lea čatnasupmi boazoeaiggátbearrašii.
Vuoigatvuohta boazodollui lea geavahanvuoigatvuohta, mii lea fámus dihto eanaguovlluin das fuolakeahttá gii daid eaiggáduššá.
Lea dehálaš fuomášit, ahte jagi 2007 láhkaođasmahttimis váldojuvvui atnui siida mávssolaš boazodoalu hálddašanreaidun vai Norgga láhka čuovvu buorebut sápmelaččaid árbevirolaš eatnamiid hálddašeami.
Sámi boazodoalloguovlu lea sullii 40 proseantta oppa Norgga eanaviidodagas, ja das leat guohtuneatnamat badjel 200 000 bohccui.
Bohccuiguin barget Norggas sullii 2 800 sápmelačča.
váikkuhit sidjiide njuolga.
Norga lei vuosttas riika, mii ratifierii ILO konvenšuvnna nr 169 ja jienastii álgoálbmogiid vuoigatvuođaid julggaštusa bealis jagi 2007.
Dasa lassin Norga lea čáhkadan nášuvnnalaš láhkan riikkaidgaskasaš konvenšuvnna siviila- ja politihkalaš vuoigatvuođain ja riikkaidgaskasaš konvenšuvnna ekonomalaš, sosiálalaš ja kultuvrralaš vuoigatvuođain.
Norga lea maiddái oassebeallin Eurohpa ráđi rápmakonvenšuvnnas nášuvnnalaš unnitloguid suodjaleami várás (1995) ja Eurohpa vuođđogirjjis guovlo- dahje unnitloguid gielaid váras (1992).
Ruoŧa vuođđoláhka lea gieskat nuppástuhtton nu, ahte sápmelaččat leat 1.1.2011 rájes eksplisihtalaččat dovddastuvvon iežas álbmogin erohussan Ruoŧa eará veahádatjoavkkuin.
Sápmelaččat ledje juo máŋggaid jagiid sávvan vuođđolágas álbmogin dovddasteami veahádahkan dovddasteami sadjái.
Láhkahámus lea goittotge cuigojuvvon dan geažil, ahte dasa eai leat váldon mielde deháleamos sápmelaččaide guoski váttisvuođat, earenoamážit vuoigatvuođat eatnamiidda ja luondduvalljodagaide, ja maiddái danin, ahte láhkahápmosa gárvema oktavuođas sápmelaččaiguin ii leat ráđđádallojuvvon.
Dan dihte Ruoŧa beale sámediggi ja sápmelaččaid ovddasteaddjit eai dohkkehan láhkaevttohusa.
Láhka sámedikkis jagis 1993 meroštalai Ruoŧa beale sámedikki váldodoaibman ” bearráigeahččat áššiid, mat gusket sámi kultuvrii Ruoŧas ”.
Ruoŧa beale sámediggi doaibmá sihke stáhta eiseváldin ja álbmotválljen orgánan.
Váttisvuođat, mat laktásit Ruoŧa beale sámedikki vuođđoiešvuođaide ja daninassii Sámi iešmearridanvuoigatvuođa ovddideapmái, gieđahallojuvvojit maŋŋelis čuoggás (IV.)
Sámedikki dievasčoahkkimii gullet 31 áirasa, geat válljejuvvojit njealji jahkái hávális.
Ruoŧa beale sámedikki doaibman leat stáhtadoarjagiid juolludeapmi sámeservviide ja sápmelaččaid kulturprográmmaide ja maid eará doaimmaide, sámeskuvllaid stivrra nammadeapmi, sámegiela sajádaga ovddideapmi, servodatplánemii - masa gullet boazodoallu ja maid eatnamiid ja čáziid geavaheapmi – oassálastin ja diehtojuohkin sápmelaččaid diliin.
Jagi 2007 boazodoalu máŋggat vástusuorggit sirdojuvvojedje Eanadoallodoaimmahagas sámediggái.
8 bissovaš fuolas ” dan ráddjejuvvon vuogis, man mielde sámediggi oažžu oassálastit mearridanproseassaide, mat gusket sápmelaččaid eatnamiidda ja árbevirolaš ealáhusaide ”.
Ruoŧa boazodoallolágas jagis 1971 lea celkojuvvon sápmelaččaid vuoigatvuohta geavahit eatnamiid ja čáziid alcceseaset ja sin bohccuide dihto lágas meroštallojuvvon geográfalaš guovlluin.
Ruoŧas bohccuiguin bargan lea sápmelaččaid oktovuoigatvuohta, man eaktun lea čearu (sameby) miellahttovuohta ja bargan bohccuiguin váldoealáhussan.
Ruoŧas leat sullii 3 000 sápmelačča, geat barget árbevirolaš boazodoaluin ealáhussan.
Ruoŧŧa lea oassebeallin ON deháleamos olmmošvuoigatvuođaidkonvenšuvnnain ja jienastan álgoálbmogiid vuoigatvuođaide guoski julggaštusa dohkkeheami bealis jagi 2007.
Ruoŧŧa lea maiddái ratifieren Eurohpa ráđi rápmakonvenšuvnna nášuvnnalaš unnitloguid suodjaleami várás ja Eurohpa vuođđogirjji guovlo- dahje unnitloguid gielaid váras.
Suoma vuođđolágas ásahuvvo sápmelaččaid sajádagas álgoálbmogin ja maid sápmelaččaid vuoigatvuođas kulturiešstivremii ruovttuguovllusteaset sátnehámiin ” Sápmelaččain lea sámiid ruovttuguovllus gillii ja kultuvrii guoski iešráđđen ”.
Sámediggelágas jagis 1995 meroštallojuvvo sámiid ruovttuguovlu: ” Eanodaga, Anára ja Ohcejoga gielddaid viidodagat ja maid Soađegili gieldda Sámi bálgosa viidodat ”.
Sámediggelágain lea vuođđuduvvon sámediggi, mii buhttii jagiid 1972–1995 doaibman Sámi parlameantta, mii lei vuosttas válggain válljejuvvon sámeorgána Davviriikkain.
Sámedikki 21 áirasa ja njeallje várreáirasa válljejuvvojit sápmelaččaid gaskavuođas juohke njealját jagi lágiduvvon válggain.
Sámediggelágas ” dorvvastuvvo sápmelaččaide álgoálbmogin iežaset gillii ja kultuvrii guoski iešráđđen ”.
Lágas celko, ahte sámedikki bargun lea ” dikšut sápmelaččaid iežaset gillii ja kultuvrii ja sin sajádahkii álgoálbmogin guoski áššiid ”.
Sámediggi sáhttá bargguidasas gulli áššiin dahkat eiseválddiide álgagiid ja evttohusaid ja maid addit cealkámušaid sámiid ruovttuguovllus.
Dasa lassin lágas nannejuvvo, ahte eiseválddit galget ráđđádallat sámedikkiin ” buot viidát váikkuheaddji ja mearkkašahtti doaimmaid birra, mat sáhttet njuolga ja earenoamáš vugiin váikkuhit sápmelaččaid sajádahkii álgoálbmogin ”, dasa gullet maid ee. áššit, mat gusket stáhta eatnamiid, suodjalanguovlluid ja meahcceguovlluid dikšumii, geavaheapmái, láigoheapmái ja luohpadeapmái.
Boazodoalloláhka (Rennäringslag) (1971:437) 17 § 121 § 4 § (974/1995) Ibid..
Dálá Suoma lágat eai dovddas eaige atte mangelágan earenoamáš eanavuoigatvuođaid sápmelaččaide eaige dovddas oktovuoigatvuođa Sámi álbmogii bargat árbevirolaš ealáhusaiguin juo sámiid ruovttuguovllus dahje dan olggobealde.
Dasa lassin Suomas boazodoallu ii leat ráddjejuvvon sápmelaččaid ealáhussan, nugo Norggas ja Ruoŧas, baicce dainna ožžot bargat buohkat Eurohpa uniovnnas ássi olbmot, geat orrot boazodoalloguovllus.
Suoma ráđđehus cealká, ahte dat lea figgan máŋgii čoavdit sápmelaččaid eanavuoigatvuođaide laktáseaddji váttisvuođaid lágaid bokte, muhto váttisvuođaid lea buktán figgamuš dásset sápmelaččaid ja eará seamma guovllus ássi ja seamma ealáhusaiguin bargi olbmuid beroštumiid.
Jagi 1990 boazodoallolágas celkojuvvo, ahte stáhta eiseváldi galgá ráđđádallat áššáigullevaš bálgosiid ovddasteaddjiiguin goittotge dalle go pláne stáhta eatnamiidda guoski doaimmat, mat váikkuhit mearkkašahtti vugiin boazodollui.
Dasa lassin easkkáš ráđđehusa árvalusat ruvkelága ja čáhcelága ođasmahttimis buvttašedje sámi kultuvrii muhtun muddui suoji, dasa gullet maid gáibádusat das, ahte ovdal ruvkelobiid mieđiheami galggašii guorahallat fitnu váikkuhusaid sámi kultuvrii ja váldit daid vuhtii lohpemieđiheamis.
Nugo Norga ja Ruoŧŧage, de maiddái Suopma lea ratifieren buot mearkkašahtti ON olmmošvuoigatvuođaidkonvenšuvnnaid ja maid Eurohpa ráđi rápmakonvenšuvnna nášuvnnalaš unnitloguid suodjaleamis ja Eurohpa vuođđogirjji guovlo- dahje unnitloguid gielain.
Suopma lea maid jienastan álgoálbmogiid vuoigatvuođaid julggaštusa beales, muhto Suopma ii leat ratifieren ILO konvenšuvnna nr 169, vaikke ON konvenšuvdnaorgánat leat ávžžuhan dahkat dan ja dat ávžžuhuvvui maiddái ON máilmmiviidosaš mearreáigeguorahallamis (Universal Periodic Review).
A. Iešmearridanvuoigatvuohta
Vaikke Sámi álbmogii guoski Davviriikkaid lágat ja politihkka leat viehka bures ovdánan, sápmelaččaid iešmearridanvuoigatvuođa dievaslaš ollašuvvamii leat goittotge hehttehusat sihke rájáidrasttildeaddji ja nášuvnnalaš dásis.
ON álgoálbmotjulggaštusa 3 artihkkalis nannejuvvo, ahte ” Álgoálbmogiin lea vuoigatvuohta iešmearrideapmái.
Dán vuoigatvuođa vuođul sii mearridit friddja iežaset politihkalaš sajádaga ja ovddidit friddja iežaset ekonomalaš, sosiála ja kultuvrralaš gárggiideami. ”
Dát julggaštusa artihkal speadjalastá Davviriikkaid ráđđehusaid dohkkehan riikkaidgaskasaš siviila- ja politihkalaš vuoigatvuođaid konvenšuvnna ja maid riikkaidgaskasaš ekonomalaš, sosiálalaš ja kultuvrralaš vuoigatvuođaid konvenšuvnna, main guktuin dát lea oktasaš 1 artihkal.
Vuosttažettiin lea sudja dadjat, ahte sámi ovddasteaddjiid mielas sin ulbmilat sierra stáhtain ássi sápmelaččaid oktavuođaid dorvvasteamis ja Sámi álbmoga iešmearridanvuoigatvuođa oppalaš gárggiideamis ii mearkkaš dan, ahte sápmelaččat háliidit vuođđudit iežaset stáhta. Dákkár lahkonanvuohki iešmearridanvuoigatvuođa geavaheapmái lea
10 ovttalágan ON álgoálbmogiid vuoigatvuođaid julggaštusain, man oppalaš ráhkadusas ja earenoamážit 46 artihkkalis boahtá čielgasit ovdan, ahte álgoálbmogiid iešmearridanvuoigatvuohta berre ollašuvvat stáhtaid viidodagaid čavddisvuođa dahje politihkalaš oktilašvuođa olis.
Máilmmis leat dán rádjai dušše uhcán ovdamearkkat earenoamáš, virggálaš ortnegiin, mat ovddidit dihto álgoálbmoga iešmearridanvuoigatvuođa rájáidrasttildeaddji vugiin.
Sirdašuvvan dakkár ortnegiid guvlui leat goittotge oassi juo máŋggaid logiid jagiid joatkašuvvan ovdáneamis, mii hástá navdosa das, ahte dušše stáhtaráját sáhttet doaibmat politihkalaš ortniiduvvama ja válddi dovdomearkan.
Nugo ovdalis lea bukton ovdan, Sámi álbmot lea rahčan mearkkašahtti vugiin ovddidit kollektiivvalaš iešmearridanvuoigatvuođaset nu, ahte sii leat gárggiidan rájáidrasttildeaddji institušuvnnaid ja fitnuid, ja sii leat dán olis juksan ulbmiliiddiset dehálaš vugiin, muhto hehttehusat leat ain.
Spesiálaraporterejeaddji áddejumi mielde davviriikkalaš sámekonvenšuvdnahámus láhčá váldorámaid, mainna meroštallojuvvojit Sámi álbmoga oktasaš ulbmilat, ja dat lea mearkkašahtti oassi rahčamušain ovddidit Sámi iešmearrideami álbmogin (konvenšuvdnahápmosa čielga váili dán olis lea dat, ahte dat ii gusto Ruošša federašuvnnas ássi sápmelaččaide).
Spesiálaraporterejeaddji ádde váttisvuođaid, mat laktásit iešvuođaidis bealis dánlágan ođđa áššebáhpára gárvemii.
Lea daddjojuvvon, ahte áššebábir lea muhtunlágan Davviriikkaid ja Sámi álbmoga gaskasaš ” ođđaáigásaš soahpamuš ” (vaikke Sámi álbmot ii leatge virggálaš oassebeallin konvenšuvnnas nugo Davviriikkat leat).
Spesiálaraporterejeaddji geardduha máŋggaid ON konvenšuvdnaorgánaid fuola davviriikkalaš sámekonvenšuvnna atnuiváldima maŋŋoneamis.
Jagiid joatkašuvvan nákku maŋŋá Norgga, Ruoŧa ja Suoma stáhtaid ovddasteaddjit ja maid sámedikkiid ságadoallit šiehtadalle skábmamánus 2010 davviriikkalaš sámekonvenšuvnna ráđđádallanmálles.
Sohppojuvvon málle mielde ráđđádallamat dollojuvvojit golmma sáttagotti gaskkas.
Iešguđege sáttagoddái sáhttet nammaduvvot eanemustá guhtta lahtu, ja dasa galget gullat áššáigullevaš stáhtaid ja sámedikkiid ovddasteaddjit.
Sámiid iešstivrejupmi nášuvnnalaš dásis: sámedikkit
Sámedikkit leat deháleamos sápmelaččaid iešmearridanvuoigatvuođa ollašuhtti orgánat Norggas, Ruoŧas ja Suomas.
Dat sáhttet doaibmat dehálaš mállen eará álgoálbmogiid iešstivremii ja mearrádusdahkamii oassálastimii, go vástideaddji institušuvnnat gárggiiduvvojit miehtá máilmmi.
Dáinge doaibmasurggiin sámedikki váikkuhanváldi lea ráddjejuvvon; ovdamearkka dihte giellaplánemis ovddasvástádus lea Ruovttueatnan gielaid dutkanguovddážis ja dáidge bargguid leat sirdimen universitehtaide.
Sámediggi cealká, ahte vaikke ” ráđđádallamiid meannudanvuogit leat lasihan sámedikki váikkuhanválddi ráđđehusa sámepolitihkalaš mearrádusdahkamis, vásáhusat ráđđádallansoahpamuš atnimis leat molsašuddan.
Sápmelaččaid árbevirolaš eallinvuohkái ja ealáhusaid gárggiideapmái laktásit ain hástalusat.
Dasa lassin sámedikki ovddasteaddjit leat almmuhan fuolaset das, ahte ráđđehus lea muhtumin mearridan ášši juo ovdal albma ráđđádallamiid.
Spesiálaraporterejeaddji oaidnu lea goittotge dat, ahte go ráđđádallanmeannudeapmi čađahuvvo áššálaččat, de dat lea dehálaš reaidu sápmelaččaid vuoigatvuođaid gárggiideamis ja maid Sámi álbmoga ja Norgga stáhta oktavuođaid buorideamis.
Nugo lea Norggas, de Ruoŧa ja Suoma stáhtain eai leat soahpamušat iežaset sámedikkiin, main mearriduvvošii, mo ja makkár diliin ráđđádallamiid galgá lágidit.
Suoma riikkabeivviin lea dálá lágaid mielde geatnegasvuohta ráđđádallat Suoma beale sámedikkiin sápmelaččaide guoski áššiin, vaikko sámedikki ovddasteaddjit leatge muitalan spesiálaraporterejeaddjái, ahte eanaš sin dahkan evttohusaide ja cealkámušaide ii leat boahtán vástádus Suoma stáhtas oppa dakkár áššiin, mat almmolaččat dovddastuvvojit gullat sámedikki áššedovdamuša vuollái.
Ruoŧas ráđđádallanmeannudeapmi gullá Sámi álbmogii guoski láhkaevttohussii (g. bihttá 22) vai sámedikkiid váikkuhanváldi láhkaásahanproseassain ja eará surggiin nanusmuvvá, muhto nugo ovdalis gávnnahuvvui, láhkaevttohus lea ain gieđahallama vuolde.
Spesiálaraporterejeaddjái muitaluvvon oktasaš fuolla lei dat, ahte sámedikkit bastet doaibmat ja mearridit iehčanassii dušše ráddjejuvvon vugiin Sámi álbmoga áššiin daidda lágain meroštallojuvvon doaibmaválddi ja bargguid geažil.
Láhka ruovttueatnan gielaid dutkanguovddážis (48/1976, 591/1996).
sápmelaččaid kultur- ja ekonomalaš eallima dáfos mearkkašahtti áššiid plánema virggálaččat.
Máilmmiviidosaš mearreáigeguorahallama (Universal Periodic Review) bargojoavkku raporta, Norga,
Dán oktavuođas galgá ain čielgaseappot dovddastit báikkálaš sámeinstitušuvnnaid, nugo siiddaid, árbevirolaš mearridanválddi.
Sámedikki vuođđudanmuttus Ruoŧa stáhta oaivilin lei, ahte sámediggi ii galgan leat sápmelaččaid iešstivrenorgána.
Stáhta celkkii, ahte jagi 1992 sámediggelágas ” (álbmotválljen orgána mearkkašeaddji) ting-tearpma (Sameting) geavaheamis fuolakeahttá gažaldagas ii leat iešmearridanorgána, mii sáhttá doaibmat Ruoŧa riikkabeivviid (Riksdag) dahje gielddaráđđehusa sajis dahje daiguin gilvaleaddji orgánan. ”
Ruoŧa beale sámedikki ovddasteaddjit celke fuolaset das, ahte stáhtahálddahusa eiseváldin sámediggi gártá ollašuhttit Ruoŧa riikkabeivviid ja stáhta lágádusaid politihkalaš mearrádusaid ja eará mearrádusaid, mat leat muhtumin ruossalassii válggain válljejuvvon sámedikki áirasiid Sámi álbmogii guoski politihkalaš ulbmiliiguin.
Maiddái máinnašuvvui, ahte stáhtabušeahta ráddjehusat geahpedit sámedikkiid vejolašvuođaid dikšut sámeáššiid ja doaibmat sápmelaččaid iešmearridanvuoigatvuođa gaskkusteaddjin.
Buot sámedikkit bukte ovdan spesiálaraporterejeaddjái earenoamážit dan, ahte dain leat menddo unnán resurssat geavahanláhkai daidda doaimmaide ja álgagiidda, maid dat leat ieža meroštallan ja gárggiidan.
Ruoŧa beale sámediggái mearreruđat juolluduvvojit eanaš sámediggái stáhta eiseváldin gulli bargguid dikšumii, muhto iehčanas válggain válljejuvvon orgána bargguid dikšumii sii ožžot vánet ruhtadeami.
Norgga beale sámedikki ovddasteaddjit leat buktán albmosii dan, ahte dikki mearridanválddi lea muhtumin ráddjen dat, ahte guovddášhálddahus lea mearridan almmolaš ruhtadeami dihto doibmii.
Norgga beale sámediggi lea maiddái buktán ovdan fuolas das, ahte bihtáin 16 ja 39 máinnašuvvon ráđđádallanmeannudeamis ii gieđahallojuvvo stáhtabušeahta gárven.
Norggas jagi 2005 ásahuvvon Finnmárkkuláhka sisttisdoallá njuolggadusaid, maiguin suodjaluvvo dehálaš vugiin Sámi álbmoga iešmearridanvuoigatvuođa ja luondduvalljodagaid hálddašanvuoigatvuođaid gárggiideapmi báikkálaš dásis.
Lágas lea celkojuvvon, ahte sápmelaččain ja earrásiin leat Finnmárkkus dološ áiggi ráje geavaheami bokte vuoigatvuođat Finnmárkku eatnamiidda ja čáziide.
Lága mielde 98 % Finnmárkku viidodagas (sullii Danmárkku sturrosaš viidodat) sirdojuvvui stáhtas báikkálaš oamastussii, ja eanaeaiggádin vuođđuduvvui Finnmárkkuopmodat.
Vaikke láhka leage mearkkašahtti lávki sápmelaččaid iešmearridanvuoigatvuođa ja maid eatnamiid ja čáziid hálddašanvuoigatvuođa gárggiideamis, muhtun sámi ovddasteaddjit leat oaivvildan, ahte láhka ii dorvvas ollásit sápmelaččaid iešmearridanvuoigatvuođa ja vuoigatvuođa eatnamiidda ja luondduvalljodagaide, eanaš daid sivaid geažil, mat laktásit
Dat, mo láhka duođas gárggiida sámi iešmearridanvuoigatvuođa ja vuoigatvuođa luondduvalljodagaide, čielgá dađistaga go láhka ollašuhttojuvvo.
Sierraraporterejeaddji lea maiddái gidden fuomášumi dávjá ovdanboahtán fuolaide das, ahte Finnmárkkulágas Norgga beale nuortasámiid (nuortalaččaid) vuoigatvuođat eai leat váldojuvvon doarvái bures vuhtii vaikke sis lea earenoamážit rašes sajádat.
Norgga beale nuortasámit leat smávva joavku, guđe iežas giella ja kultuvrralaš iešvuođat leat áitojuvvon.
Dán áššái laktása maiddái dat, ahte nállevealahankomitea ávžžuhii Norgga vuolggahit earenoamáš geavatlaš lassidoaimmaid vai dihto oalle áitatvuloš álgoálbmotjoavkkuid – dahjege nuortasámiid – vuoigatvuođat dorvvastuvvojit já gárggiiduvvojit áššálaččat.
Spesiálaraporterejeaddji fuomášahttá, ahte Norga lea čujuhan, ahte ” go doaibmabijut plánejuvvojit, de stáhta ráđđádallá lávga sámedikkiin ja nuortasámiid ovddasteaddjiiguin ” ja ahte Finnmárkkukomišuvnna doaibmaváldi sisttisdoallá buot finnmárkulaččaid eanavuoigatvuođaid ja luondduvalljodagaid čielggadeami, maiddái nuortasámiid.
B. Vuoigatvuođat eatnamiidda, čáziide ja luondduvalljodagaide
Eatnamiidda ja luondduvalljodagaide guoski vuoigatvuođaid dovddasteapmi
Davviriikkaid sápmelaččaid historjái lea leamaš mihtilmas sápmelaččaid hálddašan eatnamiid – eandalii bohccuid guohtuneatnamiid – ja luondduvalljodagaid bistevaš vátnun.
Ovdalaš áiggiid Davviriikkaid doaimmat vuođđuduvve dakkár oidnui, ahte eatnamiid ja luondduvalljodagaid oamastanvuoigatvuohta ii sáhte vuođđuduvvat sápmelaččaide mihtilmas nomádalaš eanageavaheapmái, masa gullá viiddes, dálkkádaga ja birasváikkuhusaid geažil jahkásaččat molsašuvvi guohtuneatnamiid ávkkástallan.
Davviriikkat leat áiggiid mielde gárggiidan dihto vuogádagaid Sámi álbmoga eanaoamasteami ja boazodoalu dorvvasteami várás, ja dálá áigge viiddes oasit eatnamiin geavahuvvojit bissovaččat boazodoalus.
Buot golmma Davviriikka boazodoallolágain leat Sámi álbmogii addojuvvon dihto eatnamiid ja luondduvalljodagaid geavahanvuoigatvuođat boazodoalu várás, muhto nugo ovdalis máinnašuvvui, de Suomas boazodoallu ii leat sierra ráddjejuvvon dušše sápmelaččaide.
Vaikke sápmelaččaid eanageavahanvuoigatvuođat leat lágain dovddastuvvon, dát vuoigatvuođat atnu gártá dávjá čáhkket saji earáid beroštumiid geažil.
Norgga, Ruoŧa ja Suoma lágat dovddastit prinsihpas, ahte sápmelaččaid eanageavaheapmi boađusin sáhttá leat eanaoamastanvuoigatvuohta, muhto Sámi álbmogii lea leamaš geavatlaččat váttis ollašuhttit dáid vuoigatvuođaid.
Norggas addojuvvon Finnmárkkuláhka fállá buori vuođu ja vuogádaga čielggadit ja dorvvastit beaktilit sámiid vuoigatvuođaid eatnamiidda ja luondduvalljodagaide Finnmárkku fylkkas.
Komišuvdna galgá addit čielggadusaid maŋŋá smiehttamuša čuovvovaš áššiin: ” gii komišuvnna áddejumi mielde lea eatnama eaiggát; b) makkár geavahanvuoigatvuođat komišuvnna áddejumi mielde leat ja c) maid áššediliide komišuvdna vuođđuda konklušuvnnaidis ”.
Finnmárkkulágain ásahuvvui maiddái Finnmárkku meahcceduopmostuollu, man doaibmaváldin leat gieđahallat eará go gilvineatnamiidda guoski áššiid, ja mii lea oaivvilduvvon čoavdit Finnmárkku komišuvnna mearrádusaid dagahan soahpameahttunvuođaid.
Daningo Finnmárkkulága eaktudan eanavuoigatvuođaid čielggadeapmi lea ain gaskan, dál atnui váldon meannudanvuogi vuogálašvuođa ii sáhte velá árvvoštallat.
Dattetge Finnmárkkuláhka lea čielgasit dehálaš ovdáneapmi ja sáhttá čájehuvvot buorrin geavadin álgoálbmogiid eanavuoigatvuođaid dorvvasteamis.
Vaikke ovttaskas sápmelaččaid ja sámejoavkkuid oamastan- ja geavahanvuoigatvuohta dihto oktavuođain lea čielggaduvvon ja dovddastuvvon Norgga riektelágádusas, Finnmárkku fylkka olggobealde eai leat goittotge anus makkárge earenoamáš vuogádagat čielggadit Sámi álbmoga vuoigatvuođaid eatnamiidda luondduvalljodagaide, ja dat lea váilivuohta, man galgá divvut.
Spesiálaraporterejeaddjái lea buktojuvvon ovdan earenoamáš fuolla eanavuoigatvuođaid dilis Ruoŧa bealde.
Riikka alimus riekti lea cealkán, ahte prinsihpas oamastanvuoigatvuohta sáhttá vuođđuduvvat sápmelaččaid árbevirolaš eanageavaheapmái ja ássamii.
Dattetge bohccuid guohtunguovllut eai leat Ruoŧas virggálaččat ráddjejuvvon.
Lea dehálaš, ahte riikka ráđđehus lea vuođđudan earenoamáš rádjabargojoavkku, man bargun lea meroštallat Sámi álbmoga árbevirolaččat geavahan eatnamiid.
Bargojoavku geigii smiehttamušas jagi 2006.
Ráđđehus ii leat goittotge vuolggahan geavatlaš doaimmaid vai bargojoavkku ávžžuhusat ollašuhttojuvvojit.
Seamma oktavuođas ON nállevealahankomitea (CERD) celkkii ” fuolas Sámi álbmoga vuoigatvuođaáššiid gieđahallama vátna bohtosiin ” ja ávžžuhii Ruoŧa ” vuolggahit beaktilis doaimmaid vai sápmelaččaid vuoigatvuođaid čielggadusat mielddisbuktet čielga doaimmaid ja seammás lágaid ođasmahttimiid. ”
2006:14 CERD / SWE/18, bihttá 19; g. maiddái CCPR / C / SWE.
15 oassebeliin lea dehálaš diehtu iežaset hálddus. ”
Garra duođaštusnoađđegáibádusat dagahit divrras lágastemiid, ja Ruoŧa beale sápmelaččain lea hárve doarvái várit lágastit eanavuoigatvuođaideaset bealis.
Ruoŧa riekteveahkkevuogádat ii doarjjo ruđalaččat sápmelaččaid dáin figgamušain, mas maiddái ON soahpamušorgánat leat cealkán fuolaset.
Suomas 90 proseantta sámiid ruovttuguovlun meroštallojuvvon eanaviidodagas lea juridihkalaččat stáhta eana.
Sámi álbmoga eanavuoigatvuođaid čielggadeami geažil Suoma stáhta barggahii jagiid 2003–2006 dutkamuša eanageavaheamis Davvi-Lappi guovllus.
Seamma oktavuođas ON nállevealahankomitea ávžžuhii, ahte Suopma ” vuolggaha beaktilis doaibmabijuid vai Davvi-Lappi eanavuoigatvuođaid dutkanbohtosat heivehuvvojit geavadii, ee. Stáhta ásaha áššái guoski ođđa lágaid ovttasráđiid servošiiguin, maidda lágat gustojit.
Suoma stáhta ja sámediggi leat ráđđádallan gávdnat oktasaš vuođu eanavuoigatvuođaide guoski gažaldagain.
Sámiid árbevirolaččat ássan eatnamiid juridihkalaš sajádat lea goittotge ain čoavddekeahttá Suomas.
Gažaldat sápmelaččaid vuoigatvuođas riddoguolásteapmái guoská lagamustá Norgga.
Guorahallamat čujuhit, ahte sámiid davvirittuid guolásteapmi lea maŋimuš jagiid mearkkašahtti vugiin váttásmuvvan guollečáziid fuones hálddašeami geažil.
Sivvan dakkár gárggiideapmái leat leamaš earát go sápmelaččat ja birasdahkkit.
Dasa lassin guolásteami nuppástuvvan industriijan guovttelot jagi áigge Norggas lea geahpedan mearravalljodagaid báikkálaš bearráigeahču ja geavaheami.
Lassiváttisvuođa dagaha dat, ahte guolástannjuolggadusain mearriduvvo nášuvnnalaččat báikkálaš ovddastusa haga, iige váldojuvvo vuhtii mearravalljodagaid árbevirolaš mearrádusdahkan iige báikkálaš diehtu valljodagaid hálddašeamis.
Norgga Finnmárkkulágas eai leat mearrádusat mearravalljodagain.
Norgga stuorradikki bissovaš justislávdegotti cealkámušas daddjo, ahte guolásteapmi lea guovddáš oassi sámi kultuvrras, ja stuorradiggi dagai mearrádusa, mas ráđđehus ávžžuhuvvui čielggadit Finnmárkku rittu guolástanvuoigatvuođaid.
Vuođđuduvvui ođđa orgána, riddoguolástanlávdegoddi, dan maŋŋá go Sámedikkiin ráđđádallojuvvui.
CERD / C / FIN / CO/19, bihtá 14 (njukčamánu 13. beaivve 2009).
Sápmelaččaid eatnamiidda ja ealáhusaide ain čuohcci áitagat
Gilvaleaddji eanageavaheapmi áitá mearkkašahtti vugiin Sámi eallinvuogi, earenoamážit boazodoalu, ja dan stáhtat dávjá iežage ovddidit ávkkástallamiin luondduvalljodagaid ja ovddidemiin eará gárggiidanfitnuid.
Dat áitet geahpedit guohtuneatnamiid buot golmma Davviriikkas.
Visttiid, geainnuid ja čáhcefápmorusttegiid huksen, ruvkedoaimmat, vuovdefitnut ja turismadoaimmat leat juo dál duššadan ja cuvkon guohtuneatnamiid, ja dat leat hehtten sakka bohccuid johtima ja dakko bokte bohccuid ahtanuššama ja ceavzima.
Davviriikkaid muhtun lágat luondduvalljodagaid ávkkástallamis eaktudit – molsašuddi vugiin – Sámi álbmoga ja dan ealáhusaid dahje eatnamiid earenoamáš vuhtiiváldima.
Dábálaččat iešguđege davviriikkaid lágat ja politihkka luondduvalljodagaid ávkkástallamiin ja gárggiidandoaimmain eai goittotge dorvvas doarvái bures Sámi álbmoga vuoigatvuođaid ja ealáhusaid, eaige dat láže diliid vai Sámi álbmot ja sámedikkit sáhttet oassálastit doarvái gárggiidandoaimmaide.
Luondduvalljodagain ávkkástallamis ja eará gárggiidandoaimmain čuovvu guohtuneatnamiid massimis dávjá ii máksojuvvo buhtadus, vaikke Norga boazodoalloláhka gáibida, ahte guohtuneatnamiid geavahanvuoigatvuođa massin buhttejuvvo boazoeaiggádiidda.
Dasa lassin, hárve fállojuvvo vejolašvuohta beassat juohkit doaimmain šaddan ávkki, eandalii ruvke-, oljo- ja gássadoaimmaid oktavuođas.
Norggas davviguovllu oljo- ja gássagittiid ávkkástallan lea mearkkašahtti áitta boazodollui.
Norgga jagi 2009 minerálaláhka eaktuda, ahte sámi kultureallin suodjaluvvo ja maid Finnmárkku fylkkas doaibmalobiid mieđiheami oktavuođas sámedikkis ja eanaeaiggádis lea vejolašvuohta buktit oainnuset ovdan.
Das fuolakeahttá sámediggi lea buktán ovdan fuolas das, ahte láhka ii dorvvas doarvái buriid ráđđádallanvejolašvuođaid sámediggái Finnmárkku doaibmalohpemeannudeamis iige eaktut mangelágan ráđđádallamiid dalle, go árvvoštallojuvvojit ohcamušat, mat váikkuhit fylkka olggobeale árbevirolaš eatnamiidda.
Ruoŧas ruvke- ja bieggamillofitnut dagahit sápmelaččaide ain stuorru deattu sin árbevirolaš eatnamiin.
boazoeaiggádiid vuoigatvuođa boaldenmuoraide ja boaldámuššii. ”
Suoma vuovdelága 12 §:a 1 momeanttas celkojuvvo, ahte stáhtaráđđi galgá gullat sámedikki, go addá mearrádusaid vuvddiid dikšumis.
Ruoŧŧa oaivvilda, ahte dat lea deavdán sihke stáhta lágaid ja álgoálbmogiid vuoigatvuođaid julggaštusa gáibádusaid.
Suomas sápmelaččat lea juo jagiid guoddán fuola vuovdečuohppamiid váikkuhusain boazodollui.
Suoma stáhtahálddahusa vuovdefitnodat Meahciráđđehus muitala, ahte muorranjeaidimiid mearit boazodoalloguovllus leat uhccon mearkkašahtti vugiin dan maŋŋá, go boazoeaiggádiin leat dahkkojuvvon soahpamušat áššis.
Maiddái jagi 2010 Meahciráđđehus ja bálgosat vuolláičálle soahpamušaid.
Dattetge vuovdečuohppamat áitet ain sápmelaččaid dehálaš boazodoalloguovlluid eandalii, go váldojuvvo vuhtii sápmelaččaid dorvvuhis sajádat eatnamiid ja luondduvalljodagaid geavaheami ektui.
Dasa lassin dálkkádatrievdamis – dan čielgasit máilmmiviidosaš iešvuođas fuolakeahttá
sorjasa arktalaš guovllu dálkkádagain. Go njázuda dálvit, de dálkkádatrievdama boađusin suddi muohta njuoskada bohccuid jeahkáliid, dasto galbmá ja šaddá eatnamii garra jiekŋageardi, man sisa jeagil báhcá, mii fas váttásmuhttá bohccuid guohtuma ja biebmosuddadeami.
Boazodoalu raššivuođa geahpedeami ja dan dálkkádatrievdama váikkuhusain suddjema geažil galgá vuolggahit beaktilis doaimmaid ja galgá vuolggahit dutkamušaid vai dilli buorrána.
Ovdamearkka dihte suvdinnávccalaš energiijabuvttadangáibádusat sáhttet dagahit, ahte bieggamilluid huksen laská sakka Romssa ja Finnmárkku riddoguovlluin, mii bealistis áitá vearrát bohccuid guottetguovlluid.
Ruoŧas 35 % bieggamilluid plánejuvvon sajuštanbáikkiin leat boazodoalu váimmusguovlluin, dasa lassin leat plánejuvvon vel badjel 2 000 bieggamillu bohccuid guohtuneatnamiidda.
Ruoŧa ráđđehus lea mieđihan lobi bieggamilloviidodahkii, mas sáhttá boahtit vejolaččat máilmmi stuorámus eatnan alde ja mii ceggejuvvo Biŧoma gildii – seamma guvlui, go Östra Kikkejaur – čearu dálveguohtuneatnamat leat.
Boraspiret – eanaš gumppet, geatkkit, albasat, guovžžat ja goaskimat – dagahit boazodoalloguovlluin máŋggain sajiin juoba stuorát áitaga boazodollui go ruvkeindustriija.
Ruoŧa eanadoallouniversitehta lea rehkenastán, ahte Ruoŧas boraspiret goddet sullii 60 000 bohcco 260 000 oppalaš mearis.
Boraspiriid dagahan boazojámuid mearri lea muhtun guovlluin juksan dakkár dási, ahte miesit eai šatta doarvái ja dalle oppa eallu sáhttá nohkat moatti jagis.
Spesiálaraporterejeaddjái muitaluvvui man garra váikkuhusat nuppi máilmmisoađis ledje sápmelaččaid oahpahussii ja gillii.
Soahti dagahii dan, ahte sápmelaččat báhce oahpu haga mange gillii máŋggaid jagiide, mii fas hehttii lohkama oahppama ja návcca sirdit giela boahtte buolvvaide.
Sámegielaid duššamii váikkuha maiddái dálá dilli, nugo dat, ahte máŋgga báikkis sámegiela eai hála olláge ruovttu olggobealde, ja dat, ahte sámegielhállit ásset bieđgguid viiddes guovlluin.
Earenomážit Suoma beale anárašgiella ja nuortalašgiella Ruoŧa ja Norgga beale lullisámegiella ja julevsámegiella leat jávkan measta ollásit, ja Suoma bealege davvisámegiella lea áitojuvvon.
Norggas Sámi álbmoga vuoigatvuohta seailluhit gielaset ja ovddidit dan sierra diliin lea čállojuvvon vuođđoláhkii ja máŋggaid sierra lágaide, nugo jagi 1987 sámeláhkii.
Norggas leat olu doaimmat ee. sámedikki giellaealáskahttindoaimmat Sámis ja ráđđehus lea ovddideamen viiddes ” Sámegielaid doaibmaplána ” vai ollašuhttit ulbmila.
Lea movttiidahtti, ahte beroštupmi oassálastit gielaid ealáskahttinprográmmaide lea sámedikki mielde lassánan, vaikke ruhtadeapmi ii leat leamaš doarvái váldit buot berošteaddjiid fárrui.
Norgga garra dáruiduhttinpolitihkka gilddii sámegielaid geavaheami ja juoigama logiid jagiide, ja dan ain oinnolaš váikkuhusaid divvumii dárbbašuvvojit ovdalis máinnašuvvon doaimmain fuolakeahttá lassirahčamušaid sámegielaid geavaheami álkidahttima ja gárggiideami várás.
Norggas ja Suomas leat sierra lágat sámegiela sajádaga dorvvasteamis, muhto Ruoŧas dat váilot.
Gieskat addojuvvui láhka nášuvnnalaš veahádatgielain, mas sámegillii goittotge dorvvastuvvo sierrasajádat eará veahádatgiellan meroštallojuvvon gielaid joavkkus dihto lágas máinnašuvvon ” hálddašanguovlluin ”.
Gielddain leat goittotge váttisvuođat ollašuhttit geatnegasvuođaideaset, daningo sámegielat bargoveagas lea vátnivuohta ja leat raporterejuvvon almmolaš guottut sámi kultuvrra ektui.
Dáid gielddaid olggobeale sápmelaččaid vejolašvuohta geavahit sámegiela lea dorvvastuvvon muhtun stuorámus stáhtaorgánain, muhto muđui dat sorjasa sámegielat bargoveaga oažžumis.
Suoma vuođđolágas dorvvastuvvo sápmelaččaide vuoigatvuohta doalahit ja ovddidit iežas giela ja kultuvrra.
Jagi 2008 sámi giellalágas fas dovddastuvvo Sámi álbmoga vuoigatvuohta geavahit iežas giela duopmostuoluin ja eará eiseválddiin earenoamážit Eanodaga, Anára, Soađegili ja Ohcejoga gielddain dahjege sámiid ruovttuguovllu doaibmaorgánain.
Sosiála- ja dearvvasvuođabálvalusaid oažžun sámegillii daddjo leat soaittáhagas juoba sámiid ruovttuguovllus.
Muhtun giellaealáskahttindoaimmat leat dán rádjai ollašuhttojuvvon, okta buoremusat menestuvvan lea anárašgielat giellabeasit, mat fállet vuollái skuvlaahkásaččaide giella- ja kulturlávgumiid, ja
19 maid ruhtadeami oahpahus- ja kulturministeriija lea čatnasan joatkit jagi 2011.
D. Kultuvrralaččat heivehuvvon oahpahus
Oahpahusas lea guovddáš mearkkašupmi sámiid historjjá, kultuvrra, árbedieđu ja giela seailluheamis ja doalaheamis ja ealáskahttimis.
Buot Davviriikkain lea ovttalágan dilli, namalassii ahte sámemánát- ja nuorat sáhttet vázzit skuvlla sámegillii dihto sámeguovlluin, mat leat lágain meroštallojuvvon.
Goittotge sullii 50 % sápmelaččain ja 70 % vuollái 10-jahkásaš sámemánáin orrot dáid guovlluid olggobealde.
Ollislaš sámi oahpahuspolitihka gárggiideapmi lea ovdánan guhkimussii dán golmma Davviriikkas Norggas.
Sámi hálddašanguovllu olggobeale oahppiin lea vuoigatvuohta lohkat sámegiela, juos unnimustá gieldda logi oahppi gáibidit dákkár oahpahusa ja sis lea vejolašvuohta gáiddusoahpahussii, juos sámegielat oahpaheaddji váilu.
Eará váttisvuohtan leat oahppomateriála váilun earenoamážit julev- ja lullisámegielas ja maid Norgga beale sámedikki váilevaš ruhtadeapmi oahpahusdoaimmaid ollašuhttima várás.
Ruoŧas sámegielat oahpahus lea lagamustá sihkkarastojuvvon 1990-logus vuođđuduvvon sámeskuvllaid bokte, maid jođiha Ruoŧa beale sámedikki nammadan Sámi skuvlastivra, ja mat leat sápmelaččaid árbevirolaš boazodoalloguovlluin.
Sámeskuvllaid olggobeale oahppit sáhttet oažžut eatnigielat oahpahusa, muhto dušše dalle, juos heivvolaš oahpaheaddji gávdno.
Dasa lassin gielda sáhttá fállat oahpahusdoaimmas olis ” integrerejuvvon sámegielat oahpahusa ”, juos gielda dahká dárbbašlaš ordnemiid Sámi skuvlastivrrain.
Sámekultuvrra oahpahus fállojuvvo dán prográmma olis oassin bákkolaš oahppoplána.
Raporttain muitaluvvo, ahte Sámi skuvlastivrras eai leat doarvái várit fállat dán prográmma buohkaide, geat dan háliidit.
Dasa lassin dát golbma prográmma jukset dušše sullii 10–20 % oahppiin, geat leat oahppogeatnegas agis.
Suomas sámegielat oahpahusa lágideapmi sámiid ruovttuguovllus lea dorvvastuvvon lágain nu, ahte ruovttuguovllu gielddaide juolluduvvo badjelmearálaš stáhtadoarjagat sámegielat oahpahusa lágideami várás oahpahus- ja kulturdoaimma ruhtadeamis addojuvvon lága vuođul.
Goittotge mihkkege lágaid dahje politihkaid ii dorvvas sámegielat oahpahusa oažžuma sámiid ruovttuguovllu olggobealde, gos stuorámus oassi sámeoahppiin ássá, vaikke sámediggi lea juo jagiid evttohan, ahte oahpahus- ja kulturdoaimmas addojuvvon lága njuolggadusat olahuvvojit gokčat oppa riikka.
Sápmelaččaid ássama bieđggusvuohta ja sámeoahpaheaddjiid vátnivuohta leat sámegiela ja kultuvrra oahpahusa dáfos váttisvuohtan, ja maiddái oahppomateriálat váilot, earenoamážit nuortalaš- ja anárašgielain.
Raporttaid mielde dálá vuođđoskuvlla oahppoplánain ii váldojuvvo doarvái vuhtii Davviriikkaid veahkadagaid máŋggabealatvuođa ja daid skuvllaid oahppagirjjiin, mat gullet oahppogeatnegasvuođa ollái, lea geavahuvvon stereotiippat govvidit sámi kultuvrra.
Spesiálaraporterejeaddjái muitaluvvui maiddái dat, ahte universitehtaid oahpaheaiskuvlema oahppoplánain ii leat doarvái sámi historjái ja kultuvrii laktáseaddji bagadallan.
Dasa lassin sierraraporterejeaddji lea gullan máŋgii, ahte mediain lea oalle stereotiippalaš govva sápmelaččain, mii bealistis fuonida sápmelaččaid almmolaš gova ja doalvu maiddái dasa, ahte almmolaš servodatlaš beroštupmi váilu sápmelašvuođa ektui.
A. Oppalaš lágalaš ja politihkalaš rámat
Oppalaččat Norggas, Ruoŧas ja Suomas giddejuvvo eanet fuomášupmi álgoálbmogiid váttisvuođaide go eará riikkain.
Máŋgii Davviriikkaid Sámi álbmogii guoski plánat ja prográmmat doibmet buorrin ovdamearkan álgoálbmogiid vuoigatvuođaid dorvvasteamis.
Spesiálaraporterejeaddji giitá Norgga das, ahte dat ratifierii vuosttas stáhtan riikkaidgaskasaš bargoorganisašuvnna konvenšuvnna nr 169 álgoálbmogiid ja čearddalaš álbmogiid hárrái iešmearrideaddji riikkain.
Spesiálaraporterejeaddji ávžžuha Suoma gerget ILO-soahpamuša ratifierema gáibidan doaimmaid ja Ruoŧa árvvoštallat ratifierema ovttasráđiid sápmelaččaiguin.
B. Iešmearridanvuoigatvuohta
Vaikke Sámi guovllut ja álbmot leat historjjá olis juohkásan njealji riikka viidodahkii, sápmelaččat lea rahčan sakka doalahit ja nannet riikkaid rájáidrasttildeaddji oktavuođaid ja gárggiidit beroštumiideaset oktan álbmogin.
Leat vuođđuduvvon máŋga rájáidrasttildeaddji institušuvnna Sámi álbmoga beroštumiid gohcima várás miehtá Sámi guovllu, main lea dehálaš rolla dakkár sámi politihka gárggiideamis, mii ollá dobbelii go ovtta stáhta viidodahkii.
Spesiálaraporterejeaddji lea duđavaš, go Davviriikkaid ráđđehusat eai leat dábálaččat hehtten rájáidrasttildeaddji sámi oktavuođaid ja leat muhtumin juoba álkidan daid.
Son atná buresboahtin Davviriikkaid ja sámedikkiid čatnaseami joatkit jagi 2011 áigge ráđđádallamiid konvenšuvnna dohkkeheami várás. Spesiálaraporterejeaddji bivdá
Spesiálaraporterejeaddji ávžžuha, ahte Davviriikkat jotket ja beavttálmahttet rahčamušaideaset Sámi álbmoga iešmearrideami ollašuhttimis ja maid láhčet duođalut váikkuhanvejolašvuođaid go ovdalis sidjiide guoski mearrádusdahkamis.
Dán ulbmila sáhttit juksat muhtumassii beaktileappot ráđđádallanmeannudanvugiiguin go ovdalis, maiguin dorvvastuvvo, ahte sápmelaččaide njuolga váikkuheaddji mearrádusat eai dahkkojuvvo sin eaktodáhtolaš, ovddalgihtii addojuvvon ja vuđolaš dieđuide vuođđuduvvi miehtama haga.
Dasa lassin stáhtat galggašedje árvvoštallat ovttasráđiid sámedikkiiguin meroštallat dihto surggiid rájáid nu, ahte sámedikkit doaimmašedje dáid olis juo áidna dahje váldomearrádusdahkkin earenoamážit Sámi álbmogii guoski áššiin, maiddái sámi eana-, giella-, árbevirolaš ealáhusas- ja kulturáššiin.
Spesiálaraporterejeaddji ávžžuha, ahte Davviriikkat ja earenoamážit Ruoŧŧa ođasmahtášii sámedikki nu, ahte dorvvastuvvo dan – Sámi álbmoga bajimus ovddastusorgánan – stuorát iehčanasvuohta go ovdalis stáhta lágádusaid ja eiseválddiid ektui.
Earenoamážit Ruoŧŧa galggašii dárkkistit Ruoŧa beale sámedikki lágain mearriduvvon sajádaga ja bargguid Ruoŧa stáhtahálddahusa doaimmaid ektui ulbmilin nannet sámedikki iehčanas mearridanválddi.
Davviriikkat galggašedje lágidit sámedikkiide doarvái ruhtadeami, mainna dat sáhttet beaktilit ollašuhttit iešstivrendoaimmaideaset.
Earenoamážit galgá ruhtadit eambbo go ovdalis fitnuid ja álgagiid, maid sámedikkit ieža leat evttohan, gárggiidan ja maid sii ieža ollašuhttet.
Sámedikkiid várás stáhtat galggašedje gárggiidit heivvolaš šiehtadallanmeannudanvugiid dán ulbmila ollašuhttima geažil.
C. Vuoigatvuođat eatnamiidda, čáziide ja luondduvalljodagaide
Vuoigatvuođaid dorvvasteamis eatnamiidda ja dan luondduvalljodagaide lea guovddáš mearkkašupmi nu sápmelaččaid go earáge álgoálbmogiid iešmearridanvuoigatvuhtii.
Spesiálaraporterejeaddji dovddasta Davviriikkaid rahčamušaid maŋimuš logiid jagiid, maid ulbmilin lea leamaš buoridit Sámi álbmoga vuoigatvuođaid iežaset eatnamiidda ja luondduvalljodagaide.
Spesiálaraporterejeaddji ávžžuha, ahte Norga loahpaha proseassa, mainna čielggaduvvojit ja dorvvastuvvojit sápmelaččaid vuoigatvuođat eatnamiidda ja luondduvalljodagaide Finnmárkku fylkkas ja dan olggobealde.
Dasa lassin son ávžžuha, ahte Norga gieđahallá dárkilit riddoguolástankomitea bohtosiid ja vuolggaha beaktilis doaimmaid riddosápmelaččaid vuoigatvuođaid dorvvasteami várás.
Spesiálaraporterejeaddji ávžžuha, ahte Ruoŧŧa beavttálmahttá rahčamušaidis Sámi álbmoga árbevirolaš guovlluid ráddjemis. Dasa lassin raporterejeaddji ávžžuha
Suopma galggašii beavttálmahttit rahčamušaidis čielggadit ja dorvvastit lágaiguin sápmelaččaid vuoigatvuođaid eatnamiidda ja luondduvalljodagaide.
Suopma galggašii earenoamážit dáhkidit sierra suoji sámi boazodollui ja váldit vuhtii ealáhusa guovddáš mearkkašumi Sámi álbmoga kultuvrii ja árbevieruide.
Rievttálaš ja hálddahuslaš vuogádagat, maiguin luondduvalljodagat ávkkástallojit sámeguovlluin, galggašedje čuovvut álbmotrievtti norpmaid, mat leat ee. ráđđádallamat doaimmaid čuozáhahkan leahkki álgoálbmogiiguin ja sin eaktodáhtolaš, ovddalgihtii addojuvvon ja vuđolaš dieđuide vuođđuduvvi miehtan sihke váikkuhusaid láivudeami várás vuolggahuvvon doaimmat ja ávkkiid juogadeapmi.
Davviriikkat galggašedje ovttasráđiid sámedikkiiguin koordineret doaibmabijuid, maid ulbmilin lea figgat eastadit dálkkádatrievdama vahátlaš váikkuhusaid Sámi álbmogii.
Davviriikkat galget figgat doallat boazodoalloguovlluid boraspiriid meriid dakkár dásiin, man bálgosat ja čearut sáhttet dohkkehit, ja boraspiriid dagahan vahágat galget buhttejuvvot boazoeaiggádiidda ollásit.
Spesiálaraporterejeaddji ávžžuha, ahte Davviriikkat ja sámedikkit beavttálmahttet oktasaš rahčamušaid sámegielaid ealáskahttima várás ja nannejit sámegielaid ja sámi kultuvrra oahpahanprográmmaid.
Stáhtat galggašedje dalánaga lágidit sámedikkiide doarvái ruhtadeami vai dat sáhttet ollašuhttit dáid oktasaččat sohppojuvvon doaibmabijuid.
Stáhtat galggašedje maid lasihit sámegielat oahpaheaddjiid gelbbolašvuođa ja meari.
Dasa lassin stáhtat galggašedje figgat nannet sámegielaid geavaheami duopmostuoluin ja eará eiseválddiin ja buoridit ain almmolaš bálvalusaid oažžuma sierra sámegielaide.
Stáhtat ja sámedikkit galggašedje ovttasráđiid gárggiidit ja ollašuhttit doaimmaid vai almmolaš diđolašvuohta Sámi álbmogis lassána mediain ja váldoálbmogiid gaskavuođas.
Dákkár diđolašvuođa lassáneami galgá ovddidit ee. vuođđo- ja gaskadási skuvllaid ja universitehtaid oahppoplánain.
Álbmogat adnojuvvojit álgoálbmogin, jos daid máttut ásse riikkas dahje dan geográfalaš guovllus, masa riika gullá, riikka hálduiváldima, ásaiduhttima dehe dálá riikkarájáid hápmašuvvama áigge.
Sámiid sajádat čállojuvvui Suoma vuođđoláhkii jagi 1995.
Sámiin álgoálbmogin lea vuoigatvuohta doalahit ja ovddidit iežaset giela ja kultuvrra ja daidda gullevaš árbevirolaš ealáhusaid.
Sámegiela geavaheames eiseválddiid luhtte lea ásahuvvon sierra láhka.
Sámiin lea leamaš jagi 1996 rájes ruovttuguovllusteaset iežaset gillii ja kultuvrii guoski iešráđđen vuođđolága mielde.
Sámiid iešráđđemii guoski doaimmaid dikšu válggaiguin válljejuvvon parlameanta, sámediggi.
Dasa lassin nuortalaččaid siidačoahkkin (Siidsååbbar) ovddasta nuortalašlága mielde sin nuortalašguovllus, mii lea oassi sámeguovllus.
Sis badjel 60 proseantta ássá juo ruovttuguovllu olggobealde, mii buktá sámegielat oahpahussii, bálvalusaide ja diehtojuohkimii ođđalágan hástalusaid.
Oppalohkái sámit árvaluvvojit leat buot riikkain badjel 75 000.
Eanemus sámit leat Norggas.
Dasa gullet Eanodaga, Anára ja Ohcejoga gielddat ja Soađegilis Sámi bálgosa guovlu.
Boazodoallu, guolásteapmi ja smávvaeanadoallu nugo maiddái luonddubuktagiid čoaggin ja duddjon gullet sámiid árbevirolaš ealáhusaide.
Dán áigge árbevirolaš ealáhusat ovttastuvvojit maiddái lotnolasealáhussan ee. turismmain ja eará bálvalusealáhusaiguin.
Luondduealáhusaid oassi vuovdimiin ja bargofámuin mihtidettiin ii leat dal nu stuoris, muhto daid kultuvrralaš mearkkašupmi lea deaŧalaš.
Oassi sámiin eallá ain árbevirolaš ealáhusain, muh to mearkkašahtti oassi sámiin bargá maiddái ođđa áigásaš ámmáhiin.
Lága mielde sápmelaš lea olmmoš, gii atná iežas sápmelažžan dainna eavttuin, ahte son ieš dahje goittotge okta su váhnemiin dahje ádjáin ja áhkuin lea oahppan sámegiela vuosttas giellan.
Sámit leat daid olbmuid maŋisboahttit, geat ásse DavviSkan dinávias dalán jiekŋaáiggi maŋŋá sulaid 10 000 jagi dassái.
Sámiid ássanguovlu lei viidáseamos muttus sulaid áigerehkenastima álggu rájes 1000 logu rádjai.
Sápmelaččat orro gitta Ládogas Jiekŋaábi rádjái ja GaskaSkandinávias Vilgesmeara rádjai.
Earret máttaoarje ja máttarittu govččai sápmelaš ássan olles dálá Suoma.
Suopmelaš ođđaássiid deattu vuolde sámi ássan suttai váldoálbmogii LulliSuomas.
Sámit leat leamaš váldoáššis bivdoálbmot, mii lea viežžan birgejumis máŋggain sierra gálduin.
Sámit elle das mii luonddus jahká saččat šattai ja maid sii sáhtte atnit ávkin guđege jagiáigge.
Gottiid ja náhkkeealliid bivdu ja guolásteapmi ledje gánnáhahtti ealáhusat, maid buktagiiguin olbmot gávppašedje gitta GaskaEurohpá rádjai.
Maiddái jahkásaš loddebivdu, murjen ja čoaggin gulle dákkár ealáhusvuohkái.
Sámi servodat lei bures ortniiduvvan: das lei vuođđun bearrašiid ja sogaid oktasaš siida, masa gulle dihto eatnamat.
Sámi servodat šattai earenoamážit 1500 logu rájes stuorra, olggobealde boahtti nuppástusaid sisa.
Davviriikkat hálddašišgohte sámieatnama iežaset guovllu oassin ođđaássamiin ja servodatlaš hálduiváldimiin.
Sámi servodatmálle buhttejuvvui davviriikkalaš hálddahusortnegiin.
Sámeguovllut juhkkojuvvojedje dađi mielde maiddái rájáiguin, go dálá stáhtaid ráját meroštallojuvvojedje.
Go ođđaássan lassánii fámolaččat 1800 logus, de stáhtat álggahedje diđolaš politihkain nannet váldoálbmoga ovdduid ja suddadit sámiid váldoálbmogii.
Sámiid oktavuohta iežaset gillii ja kultuvrii hedjonii.
Go váldoálbmoga deaddu dađisdaga garai ja iežas eallindilit gáržo, de áddejuvvui álbmotlaš ovttasbarggu mearkkašupmi.
Dát doalvvui dasa, ahte jagi 1917 dollojuvvui lulli ja davvisámiid oktasaš čoahkkin Norggas Troanddimis.
Ovttasbargu šattai lávggabun sođiid maŋŋá go Ruoŧas Johkamohkis dollojuvvui 1953 vuosttas golmma riikka sámiid konferánsa.
Dat deattuhii sámiid vuoigatvuođaid luondduriggodagaide ja gillii ja mearridii vuođđudit oktasaš Sámiráđi.
Dat mearkkašii sámepolitihka, iežasgielat media, girjjálašvuođa, teáhtera, skuvlema ja dutkamuša badjáneami ja máŋggaid sámi kultuvrra vuođul huksejuvvon institušuvnnaid álggu.
ja Ruošša sámeservviid ovttasbargoorgána, mii vuođđuduvvui jagi 1956.
Dan dárkkuhussan lea gozihit sámiid ovdduid álbmogin ja nannet sámiid oktiigullevašvuođa riikkarájáid badjel.
Ráđi alimus čoahkkin, sámekonferánsa, čoahkkana juohke njealját jagi.
orgána. Dan deaŧaleamos bargun lea plánet ja ollašuhttit Suoma vuođđolágas sámiide álgoálbmogin dorvvastuvvon iešráđđema iežas kultuvrii ja gillii guoskevaš áššiin.
Sámediggi lea Suoma sámiid alimus politihkalaš orgána ja dat ovddasta sámiid sisriikkalaš ja riikkaidgaskasaš oktavuođain ja dikšu áššiid, mat gusket sámiid gillii, kultuvrii ja dillái álgoálbmogin.
Sámedikki 21 lahtu ja njeallje várrelahtu válljejuvvojit sámiid gaskkas válggaiguin juohke njealját jagi.
Barggu jotkkii sámediggi jagi 1996 rájes.
Norga oaččui sámedikki jagi 1989 ja Ruoŧŧa 1993.
lea Suoma, Norgga ja Ruoŧa sámedikkiid ovttasbargoorgána, mas leat 21 lahtu.
Dat álggahii doaimmas jagi 2000.
Dat hállojuvvojit Suomas, Ruoŧas, Norggas ja Ruoššas.
Suomas hállojuvvojit golbma sámegiela: davvisámegiella, anárašgiella ja nuortalašgiella.
Giellajoavkkuin stuorámus lea davvisámegiella.
Dan hállet árvvu mielde sulaid 20 000 olbmo Suomas, Norggas ja Ruoŧas.
Suomas davvisámegiela hállit leat árvvu mielde sulaid 2000.
Anárašgiella hállojuvvo dušše Suomas, nuortalašgiella maiddái Ruoššas.
Suomas goappáge giela hállet sullii 300 olbmo, eanáš Anára gielddas, mii lea Suoma áidna njealjegielat gielda.
Dan virggálaš gielaide gullet suomagiela lassin golbma sámegiela.
Máŋggat sámit leat váldogiela deattu vuolde manahan álgoálgosaš gielaset.
Sámegiella oaččui virggálaš sajádaga jagi 1992 sámiid giellalága mielde.
Sáme giellaláhka ođasmahttojuvvui jagi 2004.
Sámegielat oahpahus álggahuvvui Ohcejogas ja Anáris 1970 logu beallemuttus.
Sámeguovllus ássi sámegielat oahppit galget lága mielde oažžut váldooasi vuođđo oahpa husas teaset sámegillii.
Sámegiella sáhttá lea oahpahusgiellan, eatnigiela oahppaávnnasin dahje vieris giela válljenávnnasin.
Buot sámeguovllu vuođđoskuvllat ja logahagat addet oahpahusa sámegielas.
Sámeguovllu olggobealde sámegiella oahpahuv vo dál dušše unnán, muhto oahppiid mearri lea stuorrumin.
Oassi oahpahusas addojuvvo virtuálaoahpahussan.
Sámedikki skuvlen ja oahppamateriálalávdegoddi pláne ja ruhtada sámegielat oahppamateriálaid.
Sámi oahpa hus guovddáš lea Suomas áidna ámmátlaš oahppalágádus, mii addá oahpahusa maiddái sámegillii.
Dan bargun lea bálvalit sámeguovllu ja dan ealáhuseallima.
Oulu universitehta Giellagasinstituhtas lea riikkaviidosaš vástu sámegiela, kultuvrra ja dutkamuša ovddideames.
Sámiin lea vuoigatvuohta geavahit sáme giela, go sii dikšot áššiideaset sámiid ruovttuguovllu stáhta ja gielddaid virgedoaimmahagain, fitnodagain ja doaibmabáikkiin.
Sámegiela geavaheami ii dárbbaš sierra gáibidit, muhto eiseválddit galget ieža fuolahit vuoigatvuođaid ollašuvvamis geavadis.
Ohcejogas, mii lea áidna gielda Suomas, gos sámit leat eanetlohkun, sáme ja suomagiella leat measta seammaárvosaš gielat.
Mearkka juridihkalaš hálddašeaddji lea Sámiráđđi ja dan hálddašit guđege riikka sámi duodjesearvvit, Suomas Sámi Duodji ry..
Čáppa ja hervejuvvon diŋggat eai dahkkon dáidaga dihtii, muhto čábbodat ja geavatlašvuohta gulle álo oktii.
DUODJI lea hápmašuvvan johtti ja luonddu
seas te vaččat geavaheaddji eallinvuogi mielde.
Sámeduodjin gohčoduvvojit gieđaiguin dahk kon atnudiŋggat dego biktasat, bargoneavvut, biv do biergasat ja čiŋat.
Gálvvuid mállet, ivnnit ja čiŋa han vuo git vuođđuduv vet boares atnudiŋggaide, maid ovdal meas ta juohkehaš galg gai máhttit duddjot.
SÁMI GOVVADÁIDDA lea vádjolan guhkes
mátkki duháhiid jagiid čađa báktegovain ja álbmot dáidagis, goas sámiid máilmmigova sáhtii vurket meavrresgári sisteolggožii.
Dálá dáiddárat heivehit iežaset vuolggasajiid ja oarjemáilmmi lágádusain gazzojuvvon oahpuid oktii.
Buktagiin oidno árbevieruid ja ođđa fuomášumiid vuorrováikkuhus.
Duodji gullá ain deaŧalaš oassin sámi kultuvrii ja lea maiddái ealáhus.
Maŋimuš logiid jagiid áig ge dat lea lahkanan dáiddaduoji.
Buktagat leat áidnáláhkásaččat sihke duddjonvuogi ja hámi dáfus.
Das lea šaddan deaŧalaš identitehta symbola, mii čatnasa nannosit sámiid historjái.
Gávtti ja eará gárvvuid herven muitalit, man guovllus olmmoš lea eret – duoji dovdiide vel dan ge, leago olmmoš náitalan ja man sohkii son gullá.
Suomas leat anus vihtta váldomálle sámegávttis: Deanu, Anára, Eanodaga, Vuohču ja nuortalaččaid bivttas.
Sámegákti lea vuosttažettiin álbmotbivttas iige dan geavaheapmi leat goasge boatkanan.
Norggas ja Ruoŧas sámebiktasiid geavahit dušše sámit.
Suomas maiddái váldoálbmot lea geavahan gávttiid ja daid sulastahtti biktasiid ee. turismarekvisihttan, ja dan geažil gákti ii leat šat nu čielga sápmelašvuođa dovdomearka go ovdal.
Dan mihtilmas sárgosiidda gullet ee. earenoamáš jietnageavaheapmi, rikkis rytmihkka, improviseren, čuojaldahttima váilun, deavd dasániid geavaheapmi ja luođi lagaš oktavuohta eará kultuv rii.
Luđiid sáhttá roavvásit juohkit persovdnaluđiide ja eará luđiide.
Persovdnaluđiin govvejuvvojit dihto olbmo iešvuođat earen oamážit melodiija ja ovdadeami vugiiguin.
Sánit eai leat seamma deaŧalaččat.
Luođit biddjojuvvojit maiddái báikkiide ja ealliide, muhto dán áigge sáhttit juoigat vaikko njealjejuvllaga dahje mohtorgielkká.
Suoma sámiid eará musihkkasuorggit leat anáraš livđe ja nuortalaččaid leuŠdd, main goabbáge lea váras jávkat.
Sámiid geavahan instrumeanttain lei meavrresgárri, goavddis, noaid di deaŧalaš rituálaneavvu.
Dan lassin dovdat velá 3 fádnobiippa, mii dahkkui olbmoborranrási d. boskka (Angelica archangelica) nađas.
Maiddái skilanat leat geavahuvvon.
1960 logus sámegielat musihkka čuovvolišgođii áiggi trendaid.
Otná beaivve sámegillii dahkko rock, pop, etno, hevi, tekno, rap ja dánsamusihkka nugo maiddái mánáidlávlagat ja sálmmat.
Sámiin dušše nuortalaččain dovdat DÁNSUNÁRBEVIERU.
Jos dat earáin leažžá leamaš, ovdamearkka dihtii guovžžagoddindoaluid oktavuođas, de kristtalašvuohta lea dan jávkadan.
Odne dien árbevieru jotket Čeavetjávrri ja Njellima dánsunjoavkkut.
Álgoálbmogiid musihkkadáhpáhus IJAhIS IDJA ordnejuvvo Anáris miessemánu maŋimuš vahkus.
Yleisradio álggahii jeavddalaš sámegielat radiosáddagiid Suomas golggotmánus 1947.
Diehtojuohkima lassin radios leamaš deaŧalaš kulturdoaibma.
Dan bokte šaddet dovddusin ee. máŋggat ođđaáiggi servodahkii ja eallimii gullevaš sánit ja dajaldagat.
Sámegielat mánáidprográmmat oidnogohte Suomas čakčat 2007.
Televišuvnna lassin prográmmaid sáhttá oaidnit internehta bokte ja dat buvttaduvvojit ovttasbarggus Suoma Yle Sámi Radioin, Norgga NRK Sámi Radioin ja Ruoŧa SVT Sámiin.
Dat almmustuvai jagiid 1935– 2002. Anárašgiela searvi (Anarâškielâ Servi) lea almmustahttán Anarâšbláđi jagi 1987 rájes.
Vuosttas girjjit sámegillii almmustahttojuvvojedje Ruoŧas jagi 1619. Dat ledje guokte oskku guoski girjjáža.
Vuosttas sámiid čállin čáppagirjjálašvuođabarggut almmustuvve 1910 logus.
Albma láhkai girjjálašvuohta eallái 1970 logu álggus, goas almmustuvvagohte eanet girjjit.
Girječállit, geain skuvla lei rivven eatnigiela, identitehta ja kultuvrra, gieđahallagohte kollektiivalaš vásáhusaideaset.
Seammás sii ovdánahtte iežaset eatnigiela olggosbuktindáiddu.
Áillohačča, NilsAslak Valkeapää diktaepos bálkkašumi jagi 1991.
Sámi filmma ” ođđa bárru ” 2000 logu álggus lea buktán sámi máilbmái ođđa bagadallibuolvva.
Dán ovdanboahtima lea veahkehan filbmasuorggi lassánan skuvlejupmi davvin.
Dan fáddá boahtá meavrresgáris ja lullisápmelaš Anders Fjellnera divttas Páiven párneh (Beaivvi bártnit), mas Fjellner govve sámiid beaivvi nieidan ja bárdnin.
Leavga ja Sámi soga lávlla dohkkehuvvojedje Sámiid 13. konferánssas Åres jagi 1986.
Sámiin leat oktanuppelohkái leavgabeaivvi, main deaŧaleamos lea SÁMI ÁLBMOTBEAIVI, guovvamánu 6.
Dáinna beivviin muittuhuvvo vuosttas davvi ja lullisámiid oktasaš čoahkkimis Troanddimis, Norggas.
Sámi leavgga sáhttá geavahit eahpevirggálaččat iešguđetlágan ávvudilálašvuođain.
Árvvus adnon nuorra sámi dáiddarat !
Munnje lea hui mielamiel bargu leat rahpame sáminuoraid
Dán dilálašvuođa ja din dáidaga bakte sápmelaččat
ožžot ođđa oainnuid sámi dáidagis ja olgomáilbmi oažžu máŋggabealálaš
ja miellagiddevaš gova sáminuoraid jurddamáilmmis ja dáidagis.
oaidnit ná olu nuorra sámi dáiddariid dáppe.
eanet miellagiddevaččabu ja dáiddalaččabu go mu sáhkavuoru.
Dis nuorain lea fiinna boahtteáigi sámi dáidaga olis – ja sámi dáidaga
Lean geahččan dáhpáhusa prográmma
čađa ja din ovdanbuktojumiid namain ja govvádusain vuhtto illu ja lihkku
Seailluhehket dán ilu ja lihku maid boahttevaš dáiddalaš dujiin.
Lea maid suohtas fuobmát, ahte oba Sápmi lea ovddastuvvon dán
dáhpáhusas máŋggabealálaččat. Go gehččen Bearralat-girjji govaid, de
sáhtán hui čielgasit oaidnit, ahte dis nuorain lea boahtteáigi ja sáhttit
Earenoamáš ilus lean dán jagi dáiddadáhpáhusa girjefáttás.
čállagiiddisetguin lehpet mielde ovddideame sámegiela, dáhkidehpet dan
ealasin bissuma, nyánssaid ja gielá ovdáneami ja dáiddašlája gárggiideami.
Sámi kultuvrras lea leamaš álohii nanu muitalanárbevierru, ja dii
iežaideattet čállagiid bakte lehpet sámi muitalanárbevieru joatkiid oassin.
oassálastiid ja nuorra dáiddariid joatkit čállima viidásit.
Sámi kultuvra lea leamaš árbevirolaččat hui dáiddalaš kultuvra – mis lea
nanu dáiddaduodjeárbevierru ja musihkka, luohti, livđe ja leudd.
galgat seailluhit iežamet guovddáš árbevieruid, muhto eat oaččo
lássahuvvat daidda ja eastit ođđa buolvamet duddjojeaddjáivuođa ja
Mii leatge ožžon dáidageamet girjáivuhtii ođđa hámiid. Dii
galgabehtet gávdnat iežaideattet bálgá ja vuogi mot hálidehpet buktit sámi
Dáiguin sániiguin raban sámi nuoraid dáiddadáhpáhusa ja sávan buohkaide
joatkit dáidaga olis maiddái dán gilvvu maŋŋel.
beroštumiin din ovdanuktojumiid ja dulkomiid ođđa ja árbevirolaš sámi
Mun giittán go lean bovdejuvvon oassálastit sámi nuoraid konferensii.
Buvttán hui stuora iluin Suoma sámedikki ja sámi parlamentáralaš ráđi dearvvuođagaid dán dilálašvuhtii.
Lea duođaid suohtas oaidnit, ahte ná olugat leat dáppe Suoločielggis.
Dál vuosttaš háve sámi nuoraidkonfereanssas juohke sámedikkis lea iežas virggálaš sáminuoraid orgána.
Suoma sámediggi vuođđudii maŋimussan iežas nuoraidráđi.
Nuoraidráđđi doaibmá dál vuosttaš doaibmabaji nu ahte eallit historjjálaš áiggiid.
Nuoraidráđđi lea Suoma sámediggái diŋga, mas mii leat čeavlát ja mis Suoma sámedikkis leat stuora vuordámušat nuoraidráđi bargui.
Nuoraidráđđi lea dásseárvosaš sajádagas eará sámedikki lávdegottiiguin ja nuorain leat mu mielas buorit váikkuhanvejolašvuođat sámedikki doibmii.
Sámi nuorat ledje hui vuoimmálaččat pláneme nuoraidráđi doaibmamálle ja hálidannnai giitit dán oktavuođas sin buori barggus, earenoamážit ráhkkananbargojoavkku ságadoalli Gáijot Ándde Issáha Duommá, Tuomas Aslak Juuso, gii doalai sámi nuoraid beali muhtimin hui garra šiehtadallamiin sihke sámedikki siste go maid sierra eiseválddiiguin olláhuhtton šiehtadallamiin.
Sámi nuoraid konfereanssas lea oanehis, muhto ánssolas historjá.
Sámi nuoraid konfereanssat dárbbahuvvojit maid boahtteáigge.
Anán konfereanssa hui dehálaš dáhpáhussan earret sámi nuoraide ja nuoraid searvvušvuhtii muhto maiddái midjiide sámi parlamentáralaš ráđi ja sámedikkiid politihkkáriidda.
Midjiide boares politihkkáriidda dahká buori leat gaskkohagaid guldalanoahppin ja nuoraid gažadeami vuollásažžan.
Máŋggas dis nuorain váldet lagamusáiggiid ovddasvástádusa Suoma, Ruoŧa ja Norgga álgoálbmoga boahtteáiggis ja dii lehpet nu sámediggelahtut, stivrraid ja sámediggeráđi lahtut dehe sámedikkiid presideanttat.
Sávan, ahte guoddibehtet iežaideattet mielde dán konfereanssa sáni ja din nuoraid gaskavuođa searvvušvuođa maiddái boahtteáigge go lehpet mearrideaddjin.
Dálá máilmmis ii dađi bahábut leat šat diehttelas, ahte sámi mánát ja nuorat hálidit hupmat sámegiela, ovddidit sámiid dili ja bargat sámi kultuvrrain ja daid ealáhusaiguin.
Sápmelaš iešdovddu, identiteahta ja kultuvrra seailluheapmi gáibida globalisašuvnna ja váldokultuvrra deaddagis earenoamážit mánáin ja nuorain sihke sin váhnemiin jálluvuođa, áŋgiruššama ja gievrras luonddu.
Lea duođaid suohtas, ahte dii hálidehpet ovddidit sámi nuoraid dili ja dáhkidehpet iežaideattet bargguin maiddái dan ahte sámi politihkalaš bargu joatkahuvvá ja eallá bures.
Dii lehpet ovdagovvan maid nuorat buolvvaide.
Konfereanssa fáddá lea hui áigeguovdil – sámiid árbevirolaš diehtu, sámi biktasat nuppástuvvi máilmmis ja gávpotsápmelašvuohta.
Mun lean duhtavaš, ahte dii nuorat darvánehpet áigeguovdilis fáttáide.
Mii, boarrásit sámi politihkkárat vuordit dis rávvagiid ja sávaldagaid das, mot mii galggaleimmet nu sámedikki go sámi parlamentáralaš ráđi barggusnai ovddidit sámiid árbevirolaš dieđu, eastadit sámi gávtti boasttogeavahusa ja doarjut gávpotsámi nuoraid dárbbuid, daid, geat orrot sámiid árbevirolaš guovllu olggobealde.
Sámi parlamentáralaš ráđđi lea suokkardan iežas čoakkámiin dávjá dan, mot sámi nuoraid jietna gullolii buorebut min ovttasbarggus.
Parlamentáralaš ráđi rolla nanusmuvvá boahtteáigge ain eanet.
Ieš anán mávssolažžan, ahte boahtteáigge sámi parlamentáralaš ráđi olis doaibma iehčanasat sámi nuoraid sierra orgána – jos sámi nuorat dan nu hálidit.
Suoma, Ruoŧa ja Norgga sámedikkiid ovddasteaddjit ovttas guoskevaš stáhtaid ovddasteddjiiguin šiehtadallet bárrásiin davviriikkalaš sámi soahpamuša dohkkeheamis.
Sámedikkit leat šiehttan, ahte sápmelaččain lea oktasaš oaidnu šiehtadallamiin ja dát oktasaš oaidnu šihttojuvvo sámi parlamentáralaš ráđis.
Soahpamuš- hápmosis leat ođđa geatnegasvuođat, mat gusket sámi árbevirolaš dieđu suodjaleami, sámi kultuvrra suodjalemi ekonomalaš, kultuvrra olggobealde boahtti ávkkastallama vuostá ja maid sápmelaččaid vuoigatvuođaid árbevirolaš orrunguovlluid olggobealde.
Mun sávan, ahte sámi nuorat buvttále maid oainnuideaset midjiide davviriikkalaš sámi soahpamuša šiehtadalliide dain áššiin, mat leat sámi nuoraide mávssolaččat.
Dán konfereanssas beassat sihkkarit gullat máŋggaid ávžžuhusaid maiddái midjiide šiehtadalliide ja mii váldit daid mielalis vuostá.
Sámi parlamentarihkkáriid konfereansa dollojuvvo muhtin vahku geahčen Girkonjárggas.
Oktan konfereanssa fáddán lea sámi nuoraid sajádat ja dán Suoločielggi nuoraidkonfereanssa julggaštus.
Sáhtán lohpidit, ahte sámi parlamentáralaš ráđđi váldá duođas din evttohusaid ja bargat dan ovdii, ahte din evttohusat maid olláhuvvet.
Árvvus adnon sámi nuorat, buorit konfereansaguossit.
Sávan didjiide miellagiddevaš ságastallamiid, buriid mearrádusaid, gáibádusaid midjiide boarrásit politihkkáriidda ja ođđa jurdagiid.
Oktii vel, lea duođaid hui suohtas oaidnit ná olu aktiivvalaš nuoraid miehtá sámi dáppe guossin.
Dohkkehuvvon sámedikki čoahkkimis 20.6.2012.
Sámediggebaji hástalusat ja vejolašvuođat
Sámedikki doaimma almmolaš ulbmilat
Sámit leat eamiálbmot, mas lea iežas historjá, giella, kultuvra, ealáhusat, eallinvuohki ja identitehta.
Sámedikki jagi 2011 čoaggán dieđuid mielde Suomas leat 9.919 sápmelačča.
Sámiid lohkumearri lea maŋimuš njealje jage áigge lassánan sullii 569:in, lasáhus lea dáhpáhuvvan namalassii sámeguovllu olggobealde.
Sámiid ruovttuguovllus, mii sisdoallá Eanodaga, Anára ja Ohcejoga gielddaid ja maiddái Soađegili gielddas leahkki Lappi bálgosa, ásset 3.459 sápmelačča.
Guovlu lea viidodaga dáfus 35.000 km².
Sámit leat ruovttuguovllus goalmmátoasi vehádahkan guovllu sullii 11.000 ássis.
Suoma sámiin jo sullii 65 % (6.460) ássá sámeguovllu olggobealde, sis 653 olgoriikkain.
Áidna sámeeanetlogu gielda Ohcejohka lea manahan sápmelaččaid eanemusat earáid ektui.
Doppe sámiid ossodat gieldda oppalašálbmogis lea dál sullii 60 % go dat vel jahkeduháha molsašumis lei badjel 70 %.
Badjel 45-jahkásaš sápmelaččain 64 % ássá sámeguovllus ja vuollái 45-jahkásaččain 67 % ássá sámeguovllu olggobealde.
Nappo ráhpadis eanetlohku mánáin, nuorain ja rávesolbmuin, geat leat báres bargoagis, ássá sámeguovllu olggobealde.
Davvisámegiela hállá 70–80 % sihke anárašgiela ja nuortalašgiela goappáge vuollái 15 % sámegielat sámiin.
Sámegielain dárkkuhuvvojit sámi giellalága mielde Suomas hállon buot sámegielat.
Vuođđoláhka sihkkarastá sámiide Suoma áidna eamiálbmogin vuoigatvuođa iežas gillii ja kultuvrai ja dan guoskevaš iešráđđemii sámeguovllus.
Sámiid guoski mearkkašahtti riikkaidgaskasaš soahpamušat ja eará riikkaidgaskasaš olmmošvuoigatvuohtageatnegasvuođat
Suopma lea ratifieren máŋggaid eamiálbmogiid vuoigatvuođaid doarju riikkaidgaskasaš soahpamušaid, nugo siviila- ja politihkalaš vuoigatvuođaid guoski oktasašsoahpamuša (KP-sopimus), ekonomalaš, sosiálalaš ja čuvgehuslaš vuoigatvuođaid guoski riikkaidgaskasaš oktasašsoahpamuša (TSS-sopimus), biodiversitehtasoahpamuša, álbmotlaš vehádagaid suodjaleami guoski rápmaoktasašsoahpamuša (vähemmistöpuiteyleissopimus), máná vuoigatvuođaid guoski oktasašsoahpamuša (lapsen oikeuksien sopimus), Eurohpa Ráđi guovllu ja vehádatgielaid guoski eurohpalaš vuođđogirjji kulturalbmanemiid máŋggabealatvuođa gáhttemis ja ovddideamis dahkkon Unesco oktasašsoahpamuša (kulttuuri-ilmauksien suojelusopimus) ja Eurohpalaš duovddaoktasašsoahpamuša (maisemayleissopimus), muhto sámiid kultuvrra, árbevirolaš ealáhusaid ja sámegiela sajádat ii leat dattege doarvái sihkkaraston.
ON:id oktasaščoahkkin lea dohkkehan jagi 2007 oktasaščoahkkimis eamiálbmogiid vuoigatvuođaid julggaštusa.
Suopma lea vuolláičállán julggaštusa ja čatnasan julggaštusa ollašuhttimii.
Julggaštus geatnegahttá Suoma lagamustá morálalaččat.
Julggaštus eaktuda, ahte stáhtat ja eamiálbmogat iežaset ásahusaid bokte barget ovttasbarggu ja ráđđádallet vuiges mielain oažžun dihte eamiálbmogiid ovdamiehtama dakkár hálddahuslaš ja láhkaásahuslaš áššiin, mat váikkuhit eamiálbmogiidda.
Julggaštus dovddasta eamiálbmogiid iešmearridanvuoigatvuođa.
Julggaštus dovddasta eamiálbmogiid vuoigatvuođa oččodit dakkár ekonomalaš ja sosiálalaš ovdáneami, mii vástida eamiálbmogiid iežaset oainnuid.
Sámiid iešmearridanvuoigatvuohta KP-soahpamuš, 1 artikla 1.
Buot álbmogiin lea iešmearridanvuoigtavuohta.
Dán vuoigatvuođa vuođul dat mearridit friddja politihkalaš jurddašeamis ja ollašuhttet friddja ekonomalaš, sosiálalaš ja čuvgehuslaš diliid ovddideami.
Álbmogat sáhttet friddja geavahit luondduriggodagaid ja - váriid iežaset dárkkuhusaide, juos dat ii vahágahte oktasaš ovddu prinsihpai vuođđudeaddji riikkaidgaskasaš ekonomalaš ovttasbarggu ja riikkaidgaskasaš vuoigatvuođa geatnegasvuođaid.
Mange dáhpáhusas ii álbmogis oaččo rivvet sin iežaset eallineavttuid.
Buot dán oktasašsoahpamuša soahpamušriikkat, fárrui lohkamiin daid stáhtaid, mat vástidit dakkár guovlluid ja fuolahushálddahusguovlluid hálddahusas, main ii leat iešmearridanvuoigatvuohta, galget ovddidit iešmearridanvuoigatvuođa ollašuhttima ja gudnejahttit dán vuoigatvuođa Ovttastuvvan Nášuvnnaid vuođđogirjji mearrádusaid mielde.
Eamiálbmotjulggaštus
Artikla 3: Eamiálbmogiin lea iešmearridanvuoigatvuohta.
Dán vuoigatvuođa vuođul dat mearridit friddja politihkalaš sajádagas ja ovddidit friddja ekonomalaš, sosiálalaš ja čuvgehuslaš diliid.
Sámiid iešmearridanvuoigatvuohta ii ollašuva duhtadahttiláhkai.
Sámiid iešmearridanvuoigatvuohta ii ollašuvá árbevirolaš sámeealáhusaid, sámiid ruovttuguovllu luondduriggodagaid, eana- ja čáhce- dahje eanageavaheami stivremis ja hálddahusas.
SopS 7-8/1976 Sops 6/1976 SopS 78/1994 SopS 2/1998 SopS 60/1991 SopS 23/1998 SopS 17/2007 SopS 14/2006 Sámiid sajádaga eamiálbmogin Ruoŧas, Norggas ja Suomas giehtadalli ON:id eamiálbmogiid sierraraporterejeaddji James Anaya raporta ávžžuhusaiguin luohpaduvvui ON:id olmmošvuoigatvuohtaráđđái 13.1.2011.
Raporttas Anaya giddii fuopmášumi ee. sámiid iešráđđema ovddidandárbbuide ja ávžžuhii Suoma ratifieret ILO 169-soahpamuša.
Suoma stáhta galggašii sihkkarastit sámediggái doarvái resurssaid doaibmat ja beavttálmahttit doaimmaid sámegielaid ealáskahttima várás.
Goalmmát sámeparlamentarihkáriid konfereansa jagi 2011 gáibidii julggaštusas ee. sámiid iešmearridanvuoigatvuođa ollašuhttima, doarvái resurssaid sámediggái ja sámegiela, kultuvrra ja ealáhusaid doarjumii, vuoigatvuođa eatnamii, čáhcái ja luondduváriide ja maiddái hoahpuhii ILO-soahpamuša ratifierema.
Eurohpa Uniovnna komissio lea 20.11.2008 dohkkehan dieđuaddima Eurohpa uniovdna ja árktalaš guovlu.
Eurohpa parlameanta dagai 20.1.2011 mearrádusa EU suvdilis politihkas davvin.
Parlameanta doarjala Supmii ja Ruŧŧii, vuoi dat ratifierešedje ILO 169-soahpamuša.
Eamiálbmotkultuvrraid ja - gielaid sihkkarastin eaktuda sierradoaibmabijuid.
Suoma Eurohpa uniovnna searvanáššebáhpára oassin lea sámiid guoskevaš beavdegirji nr 3, mainna soahpamušoassebealit dovddastit, ahte Suomas ja Ruoŧas leat álbmotlaš ja riikkaidgaskasaš vuoigatvuođa mielde geatnegasvuođat ja čatnasumit sámiid hárrái sámiid ealáhusaid, giela, kultuvrra ja eallinvuogi seailluheami ja ovddideami várás sihke oaivvildit, ahte árbevirolaš sámekultuvra ja sámeealáhusat leat gitta luondduealáhusain nugo boazodoalus sámiid árbevirolaš eatnamiin.
Searvanáššebábir lea váldon oassin ng. Lissabon soahpamuša.
Sámebeavdegirjji 1 artikla mielde dan easttekeahttá, mii EY vuođđudansoahpamušas mearriduvvo, sámiide oažžu mieđihit oktovuoigatvuođaid boazodoaluin bargamii árbevirolaš sámeguovlluin.
Artikla 2 mielde beavdegirjji lea vejolaš viiddidit, ahte dat guoská árbevirolaš sámeealáhusaide gulavaš sámiid earáge oktovuoigatvuođaid, mii goittotge eaktuda buot soahpamušoassebeliid miehtama.
Suomas vuođđolága ollašuvvama láhkaásahanfidnuin gohcá vuođđoláhkaváljagoddi.
Váljagotti bealiváldimit sámiid vuoigatvuohtasajádagas linjádit láhkaásaheami válmmaštallama.
Vuođđoláhkaváljagotti bealiváldimat váldojit vuhtii sámedikki ovddugohcimis ja cealkámušain.
Sámedikki iežas doaimma ja ovddugohcima vuolggasadjin lea Suoma riikkaidgaskasaš geatnegasvuođaid ja riikkaidgaskasaš eamiálbmot- ja olmmošvuoigatvuođaid ollašuvvama gohcci orgánaid ávžžuhusaid ollašuvvama ovddideapmi.
Oaiveministtar Jyrki Katainen ráđđehusa ráđđehusprográmmas stáhtaráđđi lea čatnasan sihkkarastit sámedikki doaibmaneavttuid.
Ráđđehusprográmmas biddjo ulbmilin ILO 169 soahpamuša ratifieren vuosttas háve.
Ráđđehus čatnasa maiddái ovddidit eanageavaheami stivrejeaddji láhkaásaheami nu ahte čielggasmahttá ja oassálastá eamiálbmogiid guoski riikkaidgaskasaš ovttasbargui eamiálbmogiid duođalaš suodjaleami nannema dihtii. Ráđđehusprográmmas čatnasuvvo dasa, ahte ollašuhtto sámegielaid ealáskahttinprográmma, dan resurseren ja ráhkaduvvo fásta doaibmamálle sámegielaid ealáskahttima várás.
Ráđđehus čatnasa sihkkarastit sosiála- ja dearvvasvuohtabálvalusaid sámegielain ja ráhkadit álbmotlaš giellastrategiija.
Strategiijas ja ovddideamis giddejuvvo erenomáš fuopmášupmi sáme-, románagiela ja maiddái seavagiela sajádahkii.
Biodiversitehtastrategiija ollašuhttimis čatnasuvvo dasa, ahte sihkkarasto sápmelaš kulturvuohki ja árbevierru geavahit luonddu.
Ráđđehusprográmma linjjá meroštallamiid ollašuvadettiin, buorránit sámedikki doaibmaneavttut ja maiddái sámegiela ja kultuvrra seailun sihkkarasto.
Ruvkeláhka (621/2011) ja čáhceláhka (587/2011) leat ođasmahtton.
Lágaide lea váldon ng. sámekultuvrra heajudeami suodji.
Vuođđoláhkaváljagoddi lea linjádan, ahte sámiid guoski sierralágaide galgá váldit ng. sámekultuvrra heajudeami suoji ruvkelága ja čáhcelága ovdamearkka mielde.
Ruvkelága mielde golledoidin-, málbmaohcan- dahje ruvkelobi ii galgga mieđihit, jos lobi mieldásaš doaibma okto dahje ovttas eará vástideaddji lobiid dahje guovlluid eará geavahanhámiiguin heajudivčče sámiid ruovttuguovllus dehalaš eavttuid bargat árbevirolaš sámee
aláhusaiguin dahje muđui bajásdoallat ja ovddidit sámekultuvrra.
Suoma, Norgga ja Ruoŧa stáhtat ráđđádallet bárrásiin davviriikkalaš sámesoahpamuša ratifierema várás.
Golmma riikka sámedikkis leat ovddasteaddjit álbmotlaš ráđđádallansáttagottiin.
Sámi parlamentáralaš ráđđi lea čoahkkimis 14.4.2010 mearridan, ahte sámit ráhkadit oktasaš oainnu davviriikkalaš sámesoahpamuša joatkkaráđđádallamiin.
Birasministeriija ásahan álbmotlaš artikla 8(j)bargojoavku lea luohpadan evttohusa, mii guoská sámiid luonddu máŋggahámatvuhtii gulavaš árbevirolaš dieđu suodjaleami, ealáskahttima ja sihkkarastima Suoma riikkaidgaskasaš geatnegasvuođaid
Davviriikkalaš sámesoahpamuš
Davviriikkaid oktasaš áššedovdijoavku luohpadii skábmamánus 2005 evttohusa davviriikkalaš sámesoahpamuššan.
Soahpamuša dárkkuhussan lea nannet ja gievrudit sámiid vuoigatvuođaid nu, ahte dat sáhttet seailluhit ja ovddidit giela, kultuvrra, ealáhusaid ja servodateallima nu, ahte stáhtaráját nu uhcán go vejolaš heađuštit dan.
Stáhtat galget ovttasbarggus sámedikkiiguin ovddidit stáhta rájáide guoskevaš doaimma dáfus mearkkašahtti láhkaásaheami ja eará ásaheami jotkkolaš oktiiheiveheami.
Bargojoavku attii 28 dehalaš doaibmabiddjoevttohusa ja 11 ávžžuhusa sierra ministeriijaide ja virgeoapmahaččaide sámiid árbevirolaš dieđu suodjaleami, ealáskahttima ja máhcaheami várás.
Loahpparaporta váldo vuhtii Suoma luonddu máŋggahámatvuođa ja suvdilis geavaheami strategiija ja doaibmaprográmma válmmaštallamis.
Oahpahus- ja kulturministeriija ásahan bargojoavku luohpadii evttohusa sámegielaid ealáskahttinprográmman njukčamánus 2012.
Bargojoavku evttoha ee. ahte giellabeassedoaibma stáđásmahtto ja viiddiduvvo, sámegiela oahpahus ovddiduvvo olles riikkas, nuortalašgiela ealáskahttima várás ollašuhttojit sierradoaibmabijut, sámegielat radio-, televisio- ja internetsisdoalut lasihuvvojit dovdomassii ja sámedáidaga ja kultuvrra doarjja lasihuvvo dalážis.
Katainen ráđđehusa doaibmabaji lea dárkkuhus ođasmahttit guolástuslága, Deanu guollebivddu stivrejeaddji stáhtasoahpamuša, lága Meahciráđđehusas, meahccejohtalus-, luonddusuodjalan-, meahcceguovlo- birassuodjalan-, eanageavahan- ja huksen-, ja birasváikkuhusaid árvvoštallamis addon lága.
Lassin ráđđehus válmmaštallá gielddahálddahusa ja sosiála- ja dearvvasvuohtabálvalusaid ráhkadusođastusa.
Sámedikki doaimma almmolaš ulbmilat
sámi kulturduovdda sámiid suvdilis ovdáneami ja biologalaš máŋggahámatvuođa sihkkarastin sámi dásseárvu ja ovttaveardásašvuohta searválastin sámiid árbevieruid doalaheapmi ja árbevirolaš dieđu ealáskahttin ja sihkkarastin
Sámekultuvra lea lundui čatnasan kultuvra.
Globalisášuvnna ja industriijamáilmmi buktán áitagat heailluhit olbmo ja luonddu gaskasaš dássedeattu maiddái sámiid ruovttuguovllus.
Dálkkádatnuppástus, dan buktin negatiivvalaš váikkuhusat luonddu máŋggahámatvuhtii ja kultuvrra doalahaneavttuide, ođđa boahttišlájat ja luondduresurssaid viiddes ávkingeavaheami lassáneapmi árktalaš guovllus áitet sámekultuvrra ja árktalaš eamiálbmogiid boahttevuođa.
Industriijamáilmmi eallindási doalaheapmi ja ođđa teknologiija ovdáneapmi leat buktán stuorra beroštumi maiddái sámiid ruovttuguovllu ruvkeminerálaide.
ILO 169 soahpamuša ratifieren lea buoremus vuohki sihkkarastit sámiid ruovttuguovllu luonddu ja olbmo dássedeattu seailuma maiddái boahttevaš buolvvaide ja sihkkarastit sámekultuvrra seailuma.
Dálkkádatnuppástuspolitihkai váikkuheapmi nu álbmotlaččat go riikkaidgaskasaččatge boahtá leat sámedikki doaibmabaji barggu dehalaš oassi.
Sámiid vuoigatvuođalaš sajádat lea vuođđolágas nanus.
Suoma ratifieren riikkaidgaskasaš olmmošvuoigatvuohtasoahpamušat suodjalit sámekultuvrra, muhto soahpamušaid gohcci orgánaid ávžžuhusat báhcet váldooasis ollašuvakeahttá Suomas.
Vuoigatvuođalaš suodji ii goittotge ollašuva doarvái go sámekultuvrra suojis ii leat mearriduvvon árbevirolaš sámeealáhusaid stivrejeaddji láhkaásaheamis.
Árbevirolaš sámeealáhusat leat sámekultuvrra váimmus ja dorjot sámegiela árbevirolaš geavahanbirrasiid seailuma.
Sámiin lea nana máhttin árbevirolaš ealáhusaiguin bargamis ja árbevirolaš ealáhusat leat seailluhan árbevirolaš bargomálle otnáža rádjai buot servodaga nuppástusdeattuin fuolakeahttá.
Árbevirolaš sámeealáhusat leat sámekultuvrra nanusvuohta.
Sámenuorat háliidit beassat árbevirolaš sámeealáhusaide sirdin dihtii iežaset kultuvrra buolvvas nubbái sihkkarastimiin ná sámekultuvrra jotkkolašvuođa.
Stuorra oassi sámiin oažžu goittotge áigáiboađu ođđaáigásaš ealáhusain ja ámmáhiin.
Ođđaáigásaš ealáhusaid, nugo turismma, kreatiivva surggiid ja buorredillebálvalusaid, laktin árbevirolaš dienasmálliide veahkeha sámiid ruovttuguovllu eallinfámu seailuma ja fállá nuoraide dilálašvuođa báhcit dahje máhccat ruovttuguvlui.
Dat eaktuda goittotge sámiid vejolašvuođa ieš stivret eallindiliid ja doarjut ealáhuspolitihka bokte sámekultuvrra dáfus guovddáš elemeanttaid.
Sámeealáhusain dušše boazodoallu ja duodji leat oktonassii gánnáhahtti ealáhusat.
Guolásteaddji ja meahcásteaddji sámiid birra eai leat statistihkat.
Maiddái sámi duojáriid birra eai leat statistihkat.
Sámeealáhusaid suoji sihkkarastin láhkaásaheamis, hálddahusas ja resurseremis lea sámekultuvrra ja giela seailuma eaktu.
Ealáhusráhkadusa nuppástuvvan, sámegiela rievdan suomagillii, sámeealáhusaid heajos gánnáhahttivuohta ja sámiid fárren eret sámiid ruovttuguovllus áitet sámiid ja sámekultuvrra ruovttuguovllu eallinfámu.
Oktavuohta sámeealáhusaide, - gillii, árbevirolaš luonddugeavaheapmái ja árbevirolaš dihtui hedjona sámiid ruovttuguovllu olggobealde.
Fárredettiin sámiid ruovttuguovllu olggobeallái sámit masset lágas ásahuvvon vuoigatvuođa johtalit ja geavahit luonddu dihto guovlluin, ja manahit oktavuođa árbevirolaš sohkaguovlluide.
Sámiid ruovttuguovllu olggobealde ássi sámit leat vejolašvuohta maiddái sámiid ruovttuguovllu ja sámi servodaga ovdáneami dáfus.
Ruovttuguovllu olggobealde ássá allagit skuvlejuvvon sámeálbmot, geain lea olu addinláhkai sámekultuvrra boahttevuođa sihkkarastimii jos sámediggi máhttá laktit sámiid ruovttuguovllu olggobealde ássiid ovttasráđiid sihkkarastit sámekultuvrra boahttevuođa.
Doaibmabaji hástalussan boahtá leat vejolašvuođaid láhčin sámiid ruovttoluotta fárremii sámiid ruovttuguvlui.
Sámiid ruovttuguovlu ja dálá servodaga hástalusat dárbbašit ain eanet allagit skuvlejuvvon bargofámu ja mánáid ja nuoraid, geaidda sáhttá sirdit sámegiela ja sámekultuvrra.
Buot Suomas hállon sámegielat leat áitatvuložat, erenomážit uhcit gielat anáraš- ja nuortalašgiella.
Áitatvuložin šaddan joatkašuvvá, jos sámiid gielalaš vuoigatvuođaid ii sáhte sihkkarastit nu sámiid ruovttuguovllus go dan olggobealdege.
Servodaga johtilis nuppástuvvan ja globalisašuvdna dagahit ođđa terminologiija dárbbu johtilitge.
Ođđa terminologiija ovddideapmi ja oahpaheapmi nu mánáide, nuoraide go rávesolbmuide lea dehalaš ja dasa galgá bidjat deattu, vuoi sámegiella seailu giellan, man sáhttá geavahit buot servodaga sierra doaimmain iige giella báze dušše árbevirolaš ealáhusaid, sosiálalaš eallima ja árgabeaivve giellan.
Resurssaid sihkkarastin leage doaibmabaji okta stuorámus hástalusain riikkaidgaskasaš ekonomiijakriissa dihtii.
Almmá lassiresurssaid haga sámedikki doibmii, sámegiela ja kultuvrra suodjái, árbevirolaš dieđu ja sáme-ealáhusaid sihkkarastimii sámedikki doaibmaprográmma ulbmiliid ii sáhte doarvái ollašuhttit iige láhčit sámiide buoret sajádaga boahttevuođa hárrái.
Sámi musihkka, juoigan, erenomážit luohti, livđe sihke leudd, sámegiella ja máinnastanárbi, árbevirolaš ealáhusat, searválasvuohta, duodji, dáidda ja luondogaskavuohta leat sámekultuvrra váimmus, kultuvrra nanusvuohta.
Sámekultuvrra doaimma stuorra hástalussan leage sihkkarastit sámekultuvrra váibmosa seailuma ja ovdáneami iežas eavttuid mielde máilmmis, mii šaddá ain eanet globálan.
Sámediggái vuođđuduvvon nuoraidráđđi láhčá ođđa vejolašvuođa váldit vuhtii sámedikki barggus ain buorebut sámemánáid ja – nuoraid dárbbuid ja ovddidit sámedikki iežas doaimma ja ovddugohcima fuopmášit ođđa sámi nuoraidkultuvrra ja sámemánáid ja – nuoraid sierradárbbuid.
Sámiid diđolašvuohta iežaset vuoigatvuođain eamiálbmogin lea nanosmuvvan.
Ovttaveardásašvuohtalága ja vehádatáittardeaddji barggu mielde sámiid vejolašvuođat oažžut vuoigatvuođa ja sihkkarastit iežaset vuoigatvuođaid leat buorránan.
Sámiid vuoigatvuohtasajádat čohkiida goittotge máŋgga sierra lága ja riikkaidgaskasaš soahpamuša vuođul ja vuoigatvuođaid oppalašsuoji hábmen lea váttis.
Sámediggi galgáge buvttihit dieđuid áddehahttiláhkai ja álkit sámiid vuoigatvuođain nu sámiid ruovttuguovllus go dan olggobealdege.
Doaibma ovddiduvvo nu, ahte sámit sáhttet lahkonit ain álkibut sámedikki ja sámediggi lea oasálažžan sámiid árggas sámiid ruovttuguovllu gielddain, dan olggobealdege ja sosiálalaš medias.
Sámediggi doaibmá lagaš ovttasbarggus árbevirolaš sámeealáhusbargiiguin, sámeservviiguin ja ásahusaiguin sámiid sajádaga ovddideapmin.
Sámedikki diehtojuohkin ja almmusvuohtagovva buoriduvvojit ja lasihuvvo sámedikki doaimma dovddusvuohta sámiid ja guovddáš čanasjoavkkuid gaskavuođas.
Sámediggi doaibmá nu, ahte doaibmaprográmma ollašuvvá dievasmearálaččat ja sámedikki buot doaimma jođihit sámedikki árvvut ja sámekultuvrra mieldásaš vuohki doaibmat.
Doaibmabaji váldoulbmiliid ollašuvvan doarju nannosit doaibmabaji dárkilis ulbmiliid ollašuvvama.
Sámediggi sihkkarastá buot doaimmas sámegiela, kultuvrra ja sámiid ruovttuguovllu eallinfámu sámekultuvrra mielde ja fuolaha sámiid eallinvejolašvuođaid buorideamis ovttaárvosaččat olles sámiid ruovttuguovllus.
Sámediggi ovddida sámiid gielalaš ja kultuvrralaš vuoigatvuođaid ollašuvvama maiddái sámiid ruovttuguovllu olggobealde.
Ulbmilin lea, ahte sámedikkis livčče doaibmabáikkit buot sámiid ruovttuguovllu gielddain ja sámiid ruovttuguovllu olggobealde.
Doaibmaprográmma ulbmiliid ollašuvvan čuvvojuvvo jahkásaččat sámedikki
doaibmačilgehusa gieđahallama oktavuođas. Doaibmaprográmma ollašuhttimis vástidit sámedikki buot orgánat ja bargoveahka iežaset doaibmasurggiin.
Prográmma lea ráhkaduvvon suomagillii ja sámegillii.
Doaibmaprográmma ollašuhttin eaktuda ođđa ekonomalaš resurssaid ja sámedikki iežas doaimma ovddideami ja beavttálmahttima.
Sámedikki doaibmabaji 2012-2015 ulbmilin lea sihkkarastit sámegiela ja kultuvrra eallinfámu olles riikkas, gohcit sámiid eamiálbmotvuoigatvuođaid ollašuvvama ja buoridit sámiid lágas ásahuvvon sajádaga.
Sámekultuvrra heajudeami suoji olaheapmi čáhcelága mielde sámiid guoski buot sierralágaide 11.
Sámiid ruovttuguovllu ja árbevirolaš ealáhusaid eallinfámu sihkkarastin 12.
Eret fárrema geahpedeapmi ja ruovttoluotta fárrema lasiheapmi sámiid ruovttuguvlui 13.
Gielalaš ja kultuvrralaš vuoigatvuođaid ollašuvvan olles riikkas 14.
Sámi parlamentáralaš ráđi beaktilis doaibman 15.
Ilo-169-soahpamuš lea ratifierejuvvon Suoma stáhta ja sámedikki ovttasbargguin jagi 2015 rádjai ja sámiid vuoigatvuođat eatnamii ja čáhcái leat čovdon.
Davviriikkalaš sámesoahpamuš čuovvu nu guhkás go vejolaš áššedovdibargojoavkku addin evttohusa.
Sámediggeláhka ja - ásahus leat ođasmahtton sámedikki evttohusaid mielde ja ovddiduvvon sámiid iešmearridanvuoigatvuohta Suoma riikkaidgaskasaš geatnegasvuođaid mielde.
Láhka ja – ásahus bohtet fápmui maŋimustá jagi 2014. 4.
Sámiid iešmearridanvuoigatvuohta ollašuvvá dievasmearálaččat Suoma riikkaidgaskasaš geatnegasvuođaid mielde sámiid ealáhusaid, sámegielat bálvalusaid ja sámeoahpahusa jođiheamis, sámi kulturárbbi hálddašeamis ja kulturalbmonemiid sihkkarastimis, sámegielat bálvalusaid ruhtadeamis ja sámedikki doaimmas jagi 2015 rádjai.
Oaiveministtar Jyrki Katainen ráđđehusprográmma sámemerkejumit leat ollašuvvan dievasmearálaččat Suoma stáhta ja sámedikki buori ovttasbargguin.
Sámegielaid ealáskahttinprográmma doaibmabijut leat álggahuvvon ja resurserejuvvon.
Bissovaš málle sámegielaid ealáskahttima várás lea ráhkaduvvon sámedikki ja Suoma stáhta ovttasbargguin.
Álbmotlaš artikla 8(j)-bargojoavkku loahpparaportta doaibmabiddjoevttohusat ja ávžžuhusat leat ollašuhtton 8.
Eamiálbmotjulggaštus lea ollašuhtton Suomas Suoma stáhta ja sámedikki ovttasbargguin.
Sámekultuvrra ja sámiid árbevirolaš ealáhusaid suodji ollašuvvá ealáhusaid ja eanageavaheami stivrejeaddji láhkaásaheamis, hálddahusas ja resurseremis.
Sámekultuvrra heajudeami suodji čáhcelága mielde lea váldon sámiid guoski buot sierralágaide jagi 2015 rádjai.
Láhkaásahan- ja ovddidanfidnut eai heajut sámegielat bálvalusaid ja sámiid vuoigatvuođaid.
Sámedikki evttohusat gielddahálddahusa ráhkadusođastussan leat ollašuvvan.
Sámiid ruovttuguovllu ja árbevirolaš ealáhusaid eallinfápmu lea sihkkaraston ja sámenuorat besset árbevirolaš ealáhusaid ollái.
Sámiid gielalaš ja kultuvrralaš vuoigatvuođat ollašuvvet olles riikkas ássanbáikkis fuolakeahttá.
Sámi parlamentáralaš ráđđi dikšu beaktilit sámiid riikkaidgaskasaš ovddugohcima ja doaibmá sámiid oktavuođaid bajásdoallin.
Alladássásaš giela oahpahus dahkko vejolažžan olles riikkas.
Buoriduvvo oahpahusa sámesisdoallu.
Sámiid buorredilli ja osolašvuohta buoriduvvojit nu, ahte nannejuvvojit iežasgielat ja kulturvuđot, alladássásaš buorredillebálvalusaid fálaldat sihke sihkkarasto čeahpes, ámmátdáiddolaš bargoveaga oažžun ja doarvái buorre ruhtadandássi.
Doaibmabaji oktasaš dárkilis ulbmilat
Sámediggebaji oktasaš ja sektormieldásaš dárkilis ulbmilat
o Sámediggi doaibmá lagaš ovttasbarggus nuortalaččaid siidačoahkkimiin, olbmuiguin geat barget árbevirolaš sámi ealáhusaiguin, sámeealáhusservviiguin ja sápmelaš álbmotláhttoservodagain buoridan dihte sámiid sajádaga ja gullá čanasjoavkkuid ovddidan dihte iežas doaimma.
Sámedikki ordnen dáhpáhusat ja dakkár dáhpáhusat, main sámediggi lea mielordnejeaddjin, ordnejuvvojit sámekultuvrra ja sámi árvvuid mielde nu ahte dat duvdet sápmelaččaid oktiigullevašvuođa ja ráhkadit sápmelaččaide lunddolaš deaivvadanbáikkiid.
o Sámediggi ráhkada ovttasbarggus sámedikki lávdegottiiguin sápmelaš sohkabuolvaprográmma, mas gieđahallojuvvojit sohkabuolvvaid sierragažaldagat ja - dárbbut, earenoamážit sámemánáid, - nuoraid ja - vuorasolbmuid.
Prográmma gárvána jagi 2013 áigge. o Sámedikki ruhtadan doaimmat ja bálvalusat ordnejuvvojit sámekultuvrra mielde ja dat váldet vuhtii sápmelaš árvvuid ja duvdet iešguđet sohkabuolvvaid gaskasaš vuorrováikkuhusa ja sámekultuvrra árbevieruid.
o Sámediggi álggaha ng. sápmelaš álbmotlahttoálgaga, nappo addojuvvo sámiide vejolašvuohta dahkat álgaga sámedikki čoahkkimii nu álkit go vejolaš.
3.2.2 Sámi árbevirolaš dieđu dorvvasteapmi
o Sámediggi oassálastá beaktilit Suoma luonddu máŋggahámatvuođa suodjaleami ja suvdilis geavaheami álbmotlaš strategiija ja doaibmanprográmma 2012-2020 ollašuhttimii, čuovvumii ja dan váikkuhanmuni árvvoštallamii ja ovddida sápmelaččaid guoski ulbmiliid jođánis ollašuhttima.
Sámediggái leat sihkkaraston doarvái resurssat strategiija ja doaibmanprográmma ollašuhttimii.
o Sámediggi oassálastá beaktilit ja váikkuhanfámolaččat Nagoya beavdegirjji ratifierenprosessii ja ollašuhttimii.
o Árbevirolaš dieđu ealáskahttinfidnuid ollašuhttin lea álgán.
o Sámediggi váldá vuhtii iežas doaimmas sámi árbevirolaš dieđu dárbbuid ja ovddida árbevirolaš dieđu seailuma, sirdáseami ja ovdáneami boahttevaš sohkabuolvvaide buot doaimmainis.
Biologalaš máŋggahámatvuođa guoski oktasašsoahpamuššii gullevaš Nagoya beavdegirji geenariggodagaid oažžumis
Sámiid luonddu máŋggahámatvuhtii gulavaš árbevirolaš diehtu
Soahpamušoassebealit galget álbmotlaš láhkaásaheami mielde gudnejahttit, gáhttet ja doalahit biologalaš máŋggahámatvuođa suodjaleami ja suvdilis geavaheami dáfus mearkkašahtti eamiálbmogiid ja árbevirolaš eallinvuogi máhtti báikkálašservošiid dieđuid, innovašuvnnaid ja geavadiid, ja maiddái ovddidit ja viiddidit daid heiveheami dán dieđu, innovašuvnnaid ja geavadiid oamasteaddjiid lobiin ja miehteváikkuhusain ja maiddái roahkasmahttit dáid dieđuid, innovašuvnnaid ja geavadiid geavaheamis ožžojuvvon ávkkiid dássebeallásaš juohkima.
Sámiid luonddu máŋggahámatvuhtii gulavaš árbevirolaš diehtu
Sámiid luonddu máŋggahámatvuhtii gulavaš árbevirolaš diehtu albmana earenoamážit sápmelaš luonddugeavaheamis ja árbevirolaš sámi ealáhusain mat leat boazodoallu, guolásteapmi, meahccebivdu, čoaggin ja duodji ja maiddái birasgaskavuođas.
Diehtu sirdása sámegiela lundui, meahccái, dálkái, boazodollui, duodjái, bivdui ja guolásteapmái gulavaš terminologiija ja sámegielat báikenamaid mielde.
Árbevirolaš diehtu sirdojuvvo diđolaš oahpaheami, boarrásut sohkabuolvvain árbejuvvon málle, luđiid ja njálmmálaš muitalanárbevieru bokte ja maiddái boazodoalu, guolásteami, čoaggima, duoji ja meahccebivddu geavadiin.
o Sámediggi oassálastá beaktilit ja váikkuhanfámolaččat uhkivuloš luonddutiippaid dili buorideami várás ráhkaduvvon doaibmanplána ollašuhttimii, čuovvumii ja uhkivuloš luonddutiippaid dili guorahallamii sámiid ruovttuguovllus.
o Sámediggi ovddida Eurohpalaš duovddaoktasašsoahpamuša (Eurooppalainen maisemayleissopimus) ollašuhttima ja oassálastá aktiivvalaččat ja váikkuha duovddaoktasašsoahpamuša oktasašbargui.
o Sámediggi oassálastá beaktilit ja váikkuhanfámolaččat dálkkádatrievdadeami mearrádusdahkamii ja dálkkádatrievdadeapmái vuogáiduvvanpolitihkaid ráhkadeapmái ja ollašuhttimii.
o Sámediggi bearráigeahččá, ahte ruvkelága ja čáhcelága sámekultuvrra heajudansuojit ollašuvvet dievasmearálaččat geavadis.
Sámediggi oassálastá ruvke- ja čáhcelágas eaktuduvvon váikkuhusárvvoštallamiidda beaktilit, váikkuhanfámolaččat ja áššedovdamušain ja gullá guovllu sámiid.
Sámediggái leat sihkkaraston doarvái resurssat ruvkelága ollašuhttima várás.
o Sámediggi oassálastá beaktilit ja váikkuhanfámolaččat álbmotlaš suvdilis ovdáneami strategiija ja servodatčatnasumi válmmaštallamii.
Sámediggi válmmaštallá Suoma stáhta ruhtademiin sámi suvdilis ovdáneami strategiija mii geatnegahttá virgeoapmahaččaid ja laktojuvvo oassin álbmotlaš strategiija.
3.2.4 Sámekultuvrra eallinfámu dorvvasteapmi olles riikkas
o Sámediggái ásahuvvo virgi, man bargguide gullá sámiid ruovttoguovllu olggobealde ássi sámiid riektesajádaga ja sámegielat bálvalusaid ja oassálastima ovddideapmi, oktavuođa doallan sámeservviiguin ja sámedikki iežas doaimma ovddideapmi sámiid ruovttuguovllu olggobealde. o Sámediggi vuođđuda ovttasbarggus oahpahus- ja kulturministeriijain, oaivegávpoga
o Sámiid ruovttuguovllu olggobeale sámiid oktavuohta sámiid ruovttuguvlui ja sámekultuvrii ja dan hárjeheapmái dorjojuvvo.
o Sámediggi lágida vejolašvuođaid dan aitosaš doaimma olis ja ordne prošeaktadoaimmainis kursa- ja searvehápmásaš doaimma, mainna dahkko vejolažžan sámiid ruovttuguovllu olggobealde ássi mánáide ja nuoraide oahpásmuvvat eará sámemánáide ja - nuoraide ja sámiid ruovttuguvlui ja maiddái ovddidit iežaset máhtu sámi ealáhusain, kulturalbmanemiin ja árbevirolaš dieđus.
o Sámediggelága ja - ásahusa ođadeami oktavuođas ođaduvvo válgaortnet sámedikki evttohusaid vuođul parlamentáralažžan.
o Sámediggeválggaid áigemuddu rievdaduvvo nu, ahte válggat ordnejuvvojit oktanis Norgga ja Ruoŧa sámediggeválggaiguin.
o Čuovvovaš sámediggeválggain váldo atnui elektrovnnalaš jienasteapmi, johtti jienastanbiila sámiid ruovttuguovllus ja ovddalgihtii jienasteapmi poastta bokte olles riikkas.
o Sámediggái ásahuvvo dieđiheaddji virgi.
Sámediggi dieđiha aktiivvalaččat iežas doaimma ja áigeguovdilis sámiid rivttiide guoskevaš áššiid birra iežas ruovttusiidduin, medias ja sosiálalaš medias sáme- ja suomagillii.
Sámediggi ovddida siskkáldas ja olgguldas dieđiheami.
Sámedikki ruovttusiiddut rievdaduvvojit interaktiivalaččabun ja dakkárin, ahte daid lea álkit lahkonit nu sáme- ja suomagillii.
Sámedikki ruovttusiidduide čohkkejuvvo diehtobáhkka sámiid rivttiin sámiid ruovttuguovllus ja dan olggobealde.
o Sámediggi bálvala sámiid dásseárvosaččat buot Suomas hubmojuvvon sámegielaiguin.
o Sámedikkis leat doarvái resurssat doaibmat ja sámekulturguovddáš Sajos bálvala sápmelaččaid buot sápmelaččaide rabas kulturguovddážin ja sámiid parlameantadállun.
o Sámedikki doaibma ovddiduvvo dainna lágiin, ahte sámedikkis leat doaibmabáikkit buot sámiid ruovttuguovllu gielddain.
Sámedikki virgeolbmot ja luohttámušolbmot geat ožžot buhtadusaid leat sámiid deaivamis álkit ja oktavuođaváldima váras lea vejolaš sihtat riŋgenáiggi virgeolbmuin, vai oktavuođaváldimis eai šatta golut sápmelaččaide.
o Sámedikki bargoveahkapolitihkalaš prográmma ja ovttaveardásaš- ja dásseárvoplánat gárvánit jagi 2013 álggus ja dat válmmaštallojit ovttas bargoveagain.
o Sámedikki bargoveahka- ja ekonomiijahálddahus ovddiduvvo beaktilin ja das váldo vuhtii láhkaásaheami ja ođđa bargo- ja ekonomiijahálddahusgeavadiid nuppástupmi.
o Sámedikki bálkáhanvuogádat ođaduvvo. Sámedikki parlamentáralaš stivren ja ovddugohcin ovddiduvvojit dainna lágiin, ahte várreságadoalli ja sámedikki stivrra sajádat nannejuvvojit bálkáhanvuogádagain vai politihkalaš doaibma beavttálmuvvá.
o Sámedikki bargoveahkaresurssat nannejuvvojit ekonomiijaplána mielde.
o Sámedikki ovddugohcin lea rabas, áššedovdi, beaktil, boađuslaš ja váikkuheaddji.
o Ovddugohcimis lea deaddu eandaliige sámiid guoski láhkaásaheami ovddidanfidnuide váikkuheamis ja sámiid ruovttuguovllu eallinfámu buorideamis sáme-i kultuvrra mielde.
Čanasjoavkoovttasbargu iešguđet eiseválddiiguin jotkojuvvo ja ovddiduvvo.
o Ovddugohcin Eurohpá Uniovdnii ovddiduvvo ja buoriduvvo.
Sámediggi ságastallá aktiivvalaččat EU:in áššiin mat gusket sápmelaččaide ja viggá váikkuhit EU mearrádusdahkamii ovttasbarggus SPR:in.
o Oassálastá ráđđehusráđđádallamiidda jagi 2015 ja váikkuha beaktilit ráđđehusprográmma sápmelašmerkejumiide.
Sektormieldásaš dárkilis ulbmilatOktasaš dárkilis ulbmilat
o Sámediggái ásahuvvo ealáhus- ja vuoigatvuohtalávdegotti vuollái stáhta doarjagiin sámi ealáhusfoanda, mainna duvdojuvvojit sámiid árbevirolaš ealáhusat (boazodoallu, guolásteapmi, meahccebivdu, čoaggin ja duodji) ja daidda gullevaš ođđa ealáhushámiid ovdáneapmi, degomat unnamahtosaš ekologalaš turisma ja árbevirolaš ealáhusaid buktagiid ovddosdikšun.
o Sámediggái ásahuvvo ng. vuođđofoanda (suom. puskurirahasto), vai sámediggi sáhttá ohcat ruhtadeami EU-prošeavttaid álggaheapmái.
Ohccojuvvo ruhtadeapmi EU ráhkadusfoandaprográmmain doaibmanprográmma ulbmiliid ollašuhttima várás.
o Sámedikki ealáhuspolitihkalaš doaibma buoriduvvo dainna lágiin, ahte ásahuvvojit ođđa virggit ja oassálastojuvvo aktiivvalaččat sámi ealáhusaid ovddideapmái ovddugohcimiin, ovddidanfidnuiguin ja buriin ovttasbargguin olbmuiguin, geat hárjehit árbevirolaš ealáhusaid.
o Guolástanlága oppalašođastusas dorvvastuvvojit sámiid áigahaš návddašanvuoigatvuođat olles sámiid ruovttuguovllus, sámiid guolástanárbevieru ja - kultuvrra seailun ja sápmelaččaid guolásteami sierravuoigatvuođaid seailun.
Sámedikki dievasmearálaš ja váikkuheaddji oassálastin ja maiddái Deanu sápmelaččaid guolástanárbevierru ja guolástanvuoigatvuođat dorvvastuvvojit Deanu guolástansoahpamušráđđádallamiin.
o Dorjojuvvojit ja ráhkaduvvojit vejolašvuođat sámi árbevirolaš ealáhusaid ámmátlaš oahpahussii ja dorjojuvvo earenoamážit oahppasoahpamušskuvlejumi ovdáneapmi.
o Dorjojuvvo ja ovddiduvvo dakkár dilli, mii duvdá sápmelaš árbevirolaš ealáhusaid ja daid siidoealáhusaid ovddugohcimiin ja ovddidandoaimmain.
Sámegiela eallinfámu dorvvasteapmi
o Sámi parlamentáralaš ráđi davviriikkalaš sámegiela dutkan- ja ámmát / resursaguovddáža
Fidnu vuođul lea ráhkaduvvon bissovaš málle sámegiela ovttasbarggu ordnema várás SPR:s ja sámedikki doaimmas.
o Sámegielaid dálá dili guoskevaš čielggadanbargu geahččaluvvo oažžut gárvvisin jagi 2013 áigge.
Sámegiela giellalága ollašuvvama guorahallan lea álggahuvvon.
o Ovddugohcimis deaddu lea eandaliige árbevirolaš sámegiela giellageavahanbirrasiid seailluheamis ja doarjumis.
Dorjojuvvo sámegiela geavaheami lassáneapmi.
Sámegiela geavahanvejolašvuođat nannejuvvojit buot eallinsurggiin ja sámegiela seailun, gárggiideapmi ja sirdáseapmi ođđa sohkabulvii dorjojuvvo.
o Sámi giellaláhka ollašuvvá dievasmearalaččat ja sámediggi bearráigeahččá beaktilit ja váikkuhanfámolaččat giellalága ollašuvvama.
o Sámegiela doaimmahat ovddiduvvo sámegiela gáhttema ja giellapolitihka áššedovdiorgánan.
Sámegielat sátnerádjobarggu ja ođđasániid ovddideami vejolašvuođat nannejuvvojit, earenoamážit giellateknologiijain.
sámedikki doaimmas ja almmolaš eallimis davvisámegiela báldii.
Sámegiela doaimmahahkii ásahuvvo golbma ođđa jorgaleaddji virggi anáraš-, nuortalaš- ja davvisámegielaide.
o Sámegiela ealáskahtti giellabeasse- ja searvedoibmii ráhkaduvvojit oktasaš kriterat ja giellabeasseplánat sámedikki jođiheami vuolde.
o Giela ealáskahtti giellabeassedoaibma ordnejuvvo guđege sámiid ruovttuguovllu gielddas ja sámiid ruovttuguovllu olggobealde.
o Giellaráđi vuollái ásahuvvo mearreruhta, mainna doarjut rávesolbmuid njálmmálaš ja/dahje
3.3.3 Sámemánáid ja - nuoraid sajádaga ovddideapmi
o Sámedikki nuoraidráđi vuollái lea vuođđuduvvon sápmelaš nuoraidmearreruhta.
o Nuoraidráđi vuollái álggahuvvo Ofelaš-fidnu, masa dáhkiduvvojit doarvái resurssat nuoraidmearreruđain.
o Sámemánáid- ja nuoraid dárbbut váldojuvvojit vuhtii sámedikki buot doaimmain o Sámedikki nuoraidráđi duođalaš váikkuhanvejolašvuođat dorvvastuvvojit ja nuoraidráđi doaibma ja dovddusvuohta ovddiduvvo sámenuoraid dili áššedovdiorgánan.
o Sámegielat ja - kulturmieldásaš searve- ja astoáiggedoaibma ovddiduvvo ja dorjojuvvo
o Ráhkaduvvojit vejolašvuođat dasa, ahte sámenuorat sáhttet báhcit sámiid ruovttuguvlui.
o Sámemánáid kulturguovddážis MÁNNUs dahkko oassi sámedikki bissovaš doaimma ja doibmii leat doarvái resurssat.
Doaibma lasihuvvo ja ovddiduvvo sámiid ruovttuguovllus ja guovddáža doaibma olahuvvo sámiid ruovttuguovllu olggobeallái
3.3.4 Sámegielat sosiála- ja dearvvašvuohtabálvalusaid ovddideapmi
Doaimmain MÁNNU ovddida sámi árbevirolaš dieđu sirdáseami nuorat sohkabuolvvaide.
o Ovddugohcimis ja sámedikki iežas doaimmas ráhkaduvvojit vejolašvuođat olles sámeálbmoga alladássásaš, sámegielat ja sámekulturmieldásaš sosiála- ja dearvvašvuođabálvalusaide.
Ovttasbargu sámiid ruovttuguovllu gielddaiguin ja bálvalusaid buvttadeaddjiiguin jotkojuvvo beaktilit ja váikkuhanfámolaččat buoridan dihte sámegielat sosiála- ja dearvvašvuođabálvalusaid.
o Váikkuhuvvo aktiivvalaččat, beaktilit ja váikkuhanfámolaččat sosiála- ja dearvvašvuođafuolahusa láhkaásaheami ja hálddahusa ovddideapmái.
o Dorjojuvvo sámegielat sosiála- ja dearvvašvuođabálvalusaid ovddideapmi rádjeguovloovttasbargguin.
o Davvi-Suoma sosiálasuorggi máhttinguovddáža sápmelašovttadaga doaibmanvejolašvuođat nannejuvvojit.
3.3.5 Sámiid kulturbálvalusaid ja dáiddaeallima ovddideapmi
o Ovddiduvvo árvolassevearu vuolideapmi sámi duojis ja dáidagis 9 % sámedikki ovddugohcimis.
o Gárvvistuvvo sámedikki dáidda- ja duodjepolitihkalaš prográmma jagi 2012 áigge masa gullat sámedáiddáriid ja duojáriid.
o Sámegielat kultuvrra ovddideapmái ja sámeservviid doibmii várrejuvvon mearreruhta bajiduvvo ekonomiijaplána mielde.
o Ođaduvvo sápmelaš kulturmearreruđa ohcanproseassa beaktileabbon.
Kulturlávdegoddi gárvvista sámedikki doaibmanprográmma vuođul jagi 2013 rájes jahkásaš ulbmiliid sápmelaš kulturmearreruhtii.
o Sámediggi ovddida ja iežas bealis ráhkada vejolašvuođaid dasa, ahte Suopma ratifisere Unesco immateriála kulturárbbi suodjalansoahpamuša jođáneamos lági mielde. o Dorjojuvvo sápmelaš kulturalbmanemiid seailun, ovdáneapmi ja ealáskahttin sámedikki ovddugohcima vuolde ja iežas doaimmas. o Sápmelaš kulturmearreruđa mieđiheamis ja ovddugohcimis ráhkaduvvojit vejolašvuođat dasa, ahte sámegielat ja sámekulturmieldásaš mánáid- ja nuoraidgirjjálašvuođa, multimediabuvttadusa ja eará bálvalusaid mearri ja oažžumuš lassána.
o Dorjojuvvo ovddugohcimis Sámemusea Siidda ovdáneapmi, resurssaidjuohkin ja bargguid sirdin Museovirastos Siidii.
Sámi kultuvrras árbevirolaš kulturalbmaneapmi oaivvilda luođi, sámi duoji, sámi dáidaga, muitalanárbevieru ja myhtaid, girjjálašvuođa, sámegielat báikenamaid ja sápmelaš huksenárbi (ee. goađit, gámmet, iešguđetlágan áittit).
Dan lassin dološ oskui gullan oaffaruššan siiddiide lea kulturalbmaneapmi.
Ođđasut kulturalbmaneamit dárkkuhit modearna sámemusihka, teáhtera ja filbmadáidaga.
toteudu, koska saamelaisten sámedikki iežas doaimmaid guovddáža oktavuhtii. o Lágiduvvojit vejolašvuođat sámegielat aviissaid ja neahttamedia ovdáneapmái.
o Lágiduvvojit vejolašvuođat sámegielat prográmmafálaldaga lasiheapmái radios ja TV:s, earenoamáš deaddočuokkisin dat, ahte sámegielat ja - kulturmieldásaš mánáid- ja nuoraidprográmmat lassánit ja sámeradio guláhatguovlu viidu gávpogiidda bálvalit stuorát oasi sámiin.
Váikkuhuvvo beaktilit ja váikkuhanfámolaččat Yleisradio sámegielat bálvalusaid ruhtadeami lasiheapmái.
o Sámediggi duvdá sámekulturguovddáš Sajosa sámekulturbálvalusaid ovdáneami ja ordne sápmelaš kulturbálvalusaid maiddái eará sámiid ruovttuguovllu gielddain ja ruovttuguovllu olggobealde.
o Sajosa sajádaga nannen, ovddideapmi ja dovddusin dahkan sápmelaččaid virkkos ja iehčanas doaibmaguovddážin ja eallinfámolaš ja máŋggabealat dáhpáhusdállun o Sajosa jođihan- ja márkanastin- sihke dan fásta doaibmiid gaskasaš ovttasbargomálle plánen ja Govva: Anni Näkkäläjärvi sohppojuvvon málle ollašuhttin ja ovddideapmi ja ovttasbargomálle doaibman- ja bargoveahkaresurssaid dorvvasteapmi.
o Eamiálbmogiid filbmaguovddáža doaimma jotket ja ovddidit ja dan doaibma olahuvvo maiddái sámiid ruovttuguovllu olggobeallái.
o Sámemusihkkaguovddáža doaimma jotket ja ovddidit.
o Dahkko ovttasbargu evangelalaš-luteralaš girkuin ja ortodoksalaš girkkuin buoridan dihte sámegielat bálvalusaid.
Dahkko ovttasbargu maiddái eallinoinnolaš servviiguin.
o Sápmelaš oahppamateriála buvttadeami várás čujuhuvvon mearreruhta bajiduvvo sámedikki evttohusaid mielde.
Anáraš- ja nuortalašgielat oahppamateriála mearri lasihuvvo dovdomassii.
o Sámegiela ja sámegielat vuođđooahpahusa várás ráhkaduvvo Sámeoahpahusa oahppoplána vuođuštusat, mii váldá vuhtii sámekultuvrra ja mainna oahpahusa sisdoallu ja diibmojuohku dahkko oktilažžan ja ulbmillaš giela ealáskahttin oahpahusain dahkko vejolažžan.
Lágiduvvojit vejolašvuođat sámegielat oahpahussii logahagain ja sámegielat studeantačállosiid čađaheapmái.
o Ovddiduvvo ovttas eará oahppolágádusaiguin giellaealáskahttindoaimma oahpahusa ja sierrapedagogihka.
o Ovddiduvvo SPR:a sámi universitehtaprošeakta, man bokte sámenuorat sáhttet oažžut allaskuvlaoahpu sámiid ruovttuguovllus.
o Sámediggái ásahuvvo sámeoahpahusa ovddidan- ja resursaguovddáš, mii bálvala ja veahkeha skuvlejumi ordnejeaddjiid sámegiela ja sámegielat oahpahusa ovddideamis.
o Sámegiela ja sámegielat oahpahusa sierraruhtadeapmi (L 29.12.2009/1705, 45 § 1 mom.)
viiddiduvvo guoskat maiddái daid sámiid ruovttuguovllu olggobeale gielddaid, main orru fuomášahtti sápmelaš álbmot.
Dahkko vejolažžan ollesáigásaš sámegiela oahpaheaddjivirggiid ásaheapmi maiddái ruovttuguovllu olggobeallái.
o Lágiduvvojit vejolašvuođat sámegielat ávnnas- ja luohkáoahpaheaddjiskuvlejupmái, dievasmahttinskuvlejumi ja nuppástusskuvlejumi lasiheapmái.
Sápmelaš oahpaheaddjiskuvlejupmi ovddiduvvo dan láhkai, ahte das váldo vuhtii sámeoahpahusa sierradárbbut, sámekultuvra, sápmelaččaid árbevirolaš diehtu ja guovttegielat- ja guovttekultuvrralašpedagogihka.
o Álggahuvvo sámeoahpahusa árvvoštallanfidnu.
o SPR:i leat delegerejuvvon almmolaš válddi doaimmat davviriikkalaš sámesoahpamušas.
Gaskavuohta sámedikki doibmii leat meroštallojuvvon sámedikki bargoortnegis.
SPR fuolaha ja jođiha sápmelaččaid riikkaidgaskasaš ovddasteami.
o SPR ovddida ja čuovvu doaimmastis Girkonjárgga goalmmát sámeparlamentarihkkáriid julggaštusa ollašuvvama. o SPR ovddida ja čuovvu ON eamiálbmotraportevrra James Anaya raporttaid ávžžuhusaid ollašuvvama sámeálbmoga dilis Suomas, Ruoŧas, Norggas ja Ruoššas.
o Suoma sámediggi oassálastá SPR:a bokte arktalaš ja Barentsguovllu ovttasbargui, riikkaidgaskasaš dálkkádatpolitihkalaš ja biodiversitehtamearrádusdahkamii, WIPO doibmii, davviguovllu ja davviriikkalaš ovttasbargui ja eamiálbmogiid ovttasbargui ON:s beaktilit ja váikkuhanfámolaččat.
dorvvastuvvon resurssat oassálastit dievasmearálaččat SPR:a doibmii.
o SPR:a vuollásažžan doaibmá nuoraidlávdegoddi ja dárbbašlaš mearri eará lávdegottit vai SPR:a barggut dikšojuvvošedje beaktilit.
Plánejuvvon ođđa virggit (álgonamahusat)
012 EUROHPA UNIOVNNA RÁHKADUS- FOANDA-PROGRÁMMAT 80.000,- 80.000,- 80.000,- (iežasruhtadanoassi sámefidnuin)
nuoraidčálli bálkágolut) (sierra evttohus OKM:ii)
Stáhtadoarjagat bargofápmo- ja ealáhus- ministeriija oaiveluohkás (čuokkis 015) 500.000,- 500.000,- 500.000,-
Mus lea illu ja gudni buktit sámedikki dearvvuođagaid Vuohču Sámi márkaniidda.
Vuohčču leanai lulimus Suoma eakti sámi čoahkkebáikkiin, gos sápmelaččat orrot luonddu- ja kulturbirrasisttiset ja barget árbevirolaš ealáhusaideasetguin, eandalit bohccuiguin, muhto maiddái eará luondduealáhusaiguin.
Lagašhistorjjás badjelaš čuođi jagi duohken diehtit, ahte Vuohču dálá sámi orrun gullá 1800-logu rádjegiddemiid daguhan stáhtaid vuoibmebargguide, mas cagge sápmelaš árbevirolaš ealáhusaid, earenoamážit johtti boazoealáhusa, rasttildit rájiid ealáhusdárkkuhusas.
Sápmelaččaide čuohcán stáhtalaš doaimmaid čielga čujuhussan leatnai leamaš rádjegiddemat, main leat leamaš maid viiddes váikkuhusat sápmelaččaid orrumii ja maid mielde sápmelaččat bákkuhuvvoje ohcalit ollásii ođđa viidodagaide guhkás daláš árbevirolaš orrunguovlluineaset.
Vuohču guovlu fálai sápmelaččaide ođđa ruovttubáikki, mii dagai vejolažžan árbevirolaš kultuvrra mielde ealáhusaiguin bargama.
Lihkus Vuhččui šattai nanu sápmelaš searvvušvuohta ja identiteahtta, mat leaba buktán Suoma sámiid ruovttuguvlui rikkes ja earenoamáš sámi kultuvrra.
Vuohču guovllus leat badjánan sámi dáiddárat, dutkit ja mearkkašahtti servodatlaš váikkuheaddjit.
Dán riggodagas Vuohčču sáhttá leat earenoamáš čeavlái.
Márkanárbevierru čatnasa lávga Sámi historjái, márkanat leat leamaš Sámi historjjás deháleamos gálvolonohallan-, gávppašan- ja sosiála dáhpáhusat, maidda leat boahtán logiid miillaid duohken dábálaččat heargeráidduin.
Márkanat leat leamaš Suomas sápmelaččaid ja láddelaččaid dehálaš deaivvadanbáikkit.
Márkanárbevierru lea seilon nanusin gávpotluvvama ja Interneahtta-áiggenai, ja dat lea buorre ášši.
Márkanat leat earenoamážit sosiála ja servodatlaš dáhpáhus, maid bakte sáhttá sirdit báikkálaš kulturiešvugiid ja maid ovddidit guovllu geasuhusa.
Márkanárbevierru lea vuođđuduvvan álohii searvvušvuhtii ja earenaoamážit dálá áigge márkaniid duohken leat aktiiva báikkálašsearvvit.
Searvvit leat mávssolaččat árbevieruid ja searvvušvuođa seailluheaddjit, Vuohču gilisearvvi lágidan márkanat leat dás hui buorre ovdamearka.
Searvvit ja daid aktiivavuohta dáhkidit Sámi giliid seailuma ealasin ja árbevieruid seailuma maiddái boahtte buolvvaide.
Servviid bargan bargu lea hui dehálaš, ein deháleabbo globála máilmmis.
Gilisearvvit ja daid dahkan ovttasbargu álbmotlaš searvamiid bakte lea čájehuvvon buorrin ovttasbargovuohkin, muhto buot searvebargui dákkár ovttasbargu ii heive.
Sámi servviid gárganeami mihtilmas viggamuš lea maŋimus áiggiid leamaš oččodit báikkálaš servviid dáhkkesearvvi vuollásažžan.
Oainnán ahte buoremusat álbmotservodat ovdána mađi máŋggaárvosaččat dat lea – ealli, rikkis ja máŋggabeallásaš searvegieddi dáhkida buoremusat máŋggaárvosašvuođa olláhuvvama.
Sierra organisašuvnnaiguin lea jierpmálaš bargat ovttas, muhto duohta várran lea ahte deahttá njuolggadusaiguin stivrejuvvon ovttasbargu dahká ovttalágánin oba searvegietti.
Ná geasseluomuid nohkama mielde sámi politihkka lea álgán beroštahttit sierra intressaoassebeliid.
Almmolašvuođas lea sihkkarit márkanveahkanai gullan, ahte čakčat álggaha barggus bargojoavku, man bargun lea dahkat evttohusas Suoma láhkaásaheami oažžuma dássái, mii dagalii vejolažžan álgoálbmogiid vuoigatvuođaid ILO 169-soahpamuša ratifiserema.
Sámediggi sápmelaččaid virggálaš ovddasteaddjin vuolgá bargui mielde.
Hálidan dás dadjat, ahte sámi vuoigatvuođaid ovddideapmi ii váldde earáin maidege eret.
ILO 169-soahpamuša ratifiseren ja sápmelaččaid vuoigatvuođaid ovddideapmi guoská dušše sápmelaččaid.
ILO-soahpamuša čuolbmámus gažaldagat gullet eanan- ja čáhcevuoigatvuođaide.
Ášši guoská dušše stáhta hálddašan eanan- ja čáhceviidodagaid, priváhta olbmuid eananomasteapmái ii leat ágga seahkánit iige sámediggi dákkára boađe vuodjitge.
Sámediggi meannuda buot sámi servviiguin dássebealagit ja dan deaddočuokkis lea vuohččan báikkálaš sámi servviid doarjun.
Sámediggi ii sáhte duvdit dakkár barggu, man ulbmilin lea mannat sámedikki meaddel álbmotlaš dehe riikkaidgaskasaš dásis.
Mii dárbbahit aktiiva álbmotdoaimma, mii viggá doaibmat sámi kultuvrra ja – servoša ovddasmannin.
Kritihkka oažžu ja galgánai čujuhit sámedikki guovdu – muhto álbmotsearvvi ja representatiiva láhkaásahan demokratiija, dehege sámedikki barggut ja doaibma galgá adnojuvvot mielas ja searveráhkadusa olis.
Dákkár doaimma sámediggi doarju ja boahtá doarjut.
Vuohču márkanat dollojuvvojit eakti ja ealli kulturbirrasis ja earenoamáš ilolaš lean das, ahte guovllu sámi boazoealáhuskultuvra lea hui bures ovdan márkaniid lávdin gárddi hámis.
Vuohču sámisearvvuš lea beakkán ealli ja rikkis duodjeárbevierustis ja boazobargokultuvrrasttis.
Sámi musihkkaárbevierru eallá Vuohču guovllus nanusin. Sámegiela dilli ja sajádat Vuohču guovllus ja Soađegili suohkanis lea doaivvu mielde mieđaid mieđaid buorráneame, giellabeassidoaibma ja dan joatkin lea earenoamáš dehálaš guovllu sámi kultuvrra ja – giela boahtteáigái.
Sámegiela ja sámi kultuvrra dorvvasteapmi gáibida maid Soađegili suohkanis sierradoaimmaid – sámegiela, sámi duodje- ja luohteárbevieru seailun ja ovdáneapmi galgá dorvvastuvvot.
Sámi kultuvra lea riggodat Soađegili suohkanii.
Suohkan galgá leat čeavlái rikkes sámi kultuvrrastis – ja dákkár márkanat leat buorrin čujuhussan sámi kultuvrra riggodagas ja mearkkašumis.
Dáiguin sániiguin buvttán iežan dearvvuođagaid ja sávan jagi 2008 Sámi márkaniidda lihku ja menestumi.
Áŧestus leat garra fuolla ja ballu mii sáhttá dovdot olles gorudis, ja man eatnasat ožžot muhtumin.
Áŧestus leat reakšuvnnat nearvasystemas maid ii sahte stivret ieš.
Lea buorre dovdat ahte áŧestus ii leat váralaš ja ahte dat manná meaddel veháš áigge geažis.
Go lea áŧestus dovdá iežas balus ja leaboheapmin.
Dat lea garra dovdu mii sáhttá dovdot oppa gorudis.
Seamma áigge go olmmoš šaddá leaboheapmin sáhttá váibmu časkit jođáneappot ja garraseappot, vuoigŋan šaddá jođáneabbon ja deahkit geassásit čoahkkái.
Dalle olmmoš láve álgit lotkkoduvvat ja áŧestus unnu.
Áŧestus sáhttá dovdot balddihahttin.
Muhto dat orru álo lojit veháš áigge geažis, iige leat váralaš.
Áŧestus sáhttá dovdot iežálágánin sierra gerddiid.
Iige álo dieđe ahte dat man dovdá gorudis lea áŧestus.
Muhtumin gevto sátni áŧestus go olmmoš dovdá juoga lea váivi.
Dadjo ahte olbmos lea áŧestus ovdamearkka dihte go lea geahččaleapmi skuvllas dehe go lea olu bargu.
Muhto áŧestus lea juoga eanet go dát juohke beaivásaš leabohisvuohta. Mii soaitá dárkkuhit hoahpu.
Olmmoš ii álo dieđe manin oažžu áŧestusa
Eatnasat ožžot áŧestusa muhtimin, muhto dat lea earálágan man olu ja man dávjá.
Earáin sáhttá leat garra áŧestus mii dávjá geardu, dehe áŧestus mii bistá guhká.
Olmmoš sáhttá maid oažžut oanehis áŧestusdohppehallama mii manná badjel jođánit.
Muhtumin olmmoš diehtá manin oažžu áŧestusa.
Dehe jus soamis lea leamaš baháguren neahtas, dehe geahččalan beahttit dehe ávkkástallat suinna.
Muhtimat ožžot áŧestusa iskosa dehe barguiváldinjearahallama ovdal.
Dehe go galgá dahkat juoidá masa ii liiko.
Dat sáhttá leat váttis, muhto olmmoš diehtá goittotge manin lea áŧestus.
Áŧestusa sáhttá oažžut maid jus juhká viinni dehe geavtá gárrenmirkkuid.
Áŧestus sáhttá šaddat maid olbmo dieđikeahttá manin, dehe áššiin main jurddaša eai galggale addit áŧestusa.
Dat sáhttet muhtumin dagahit áŧestusa váivvibun ja dahkat olbmo eanet balolažžan.
Ii leat mangelágán čielga rádji dán soarttat áŧestusaid gaskkan.
Soaitá maid leahkit nu ahte olmmoš diehtá mas áŧestus vuolgá, muhto goittotge atná ahte dat lea ila garas, ovdamearkka dihte jus oažžu váibmodearpama, illáveaju ja bivastuvvama ovdal geahččaleami dehe tenttaid.
Váikkuha nahkáriidda ja dovdduide
Olmmoš sáhttá badjánit ihkku ja dainnalágiin oažžut nahkáriid gaskaduvvát, dehe oažžut ila unnán nahkáriid.
Áŧestus áŧestusa dihte
Áŧestus sáhttá addit garra dovdduid ja reakšuvnnaid gorudis ahte olmmoš sáhttá jáhkkit ahte jápmá dehe šaddá jallan.
Dat sáhttá leahkit nu váivi ahte ovttaskas geahččala dahkat buot vealtin dihte ahte dat ii gearddo.
Dalle sáhttá oažžut áŧestusa daningo ballá ahte oažžu áŧestusa.
Áŧestusas sáhttá beassat luovos.
Dávjá olmmoš sáhttá gávdnat iežas vugiid gieđahallat iežas áŧestusa.
Láve veahkehit muitalit áŧestusas soapmásii gean olis dovdá iežas oadjebassan.
Bidjamiin sániid iežas váttis dovdduide sáhttá dahkat álkibun jurddašit ja ipmirdit daid.
Máŋgasa veahkeha dat maid ahte čállá váttis dovdduin, dehe mále dehe luovvat eará ládje.
Hoahppu sáhttá maid dagahit áŧestusa.
Jus lea huššái olmmoš sáhttá jurddašit got sáhttá unnidit huša, ja dainna lágiin maid unnidit áŧestusa.
Dat gávdnojit láddet interneahtas dehe oastit cd:s apotehkas.
Muhto jus lihkostuvvá nohkkat bures sáhttá dat unnut.
Danin lea dehálaš geahččalit oađđit ortnegiid.
Áŧestus sáhttá unnut jus lihkada, hárjehallamiin ja vázzimiin.
Jus borgguha, nuvske, juhká viinni dehe juhká olu gáfe olmmoš sáhttá geahččalit unnidit dan ja oaidnit jus dat veahkeha.
Olu nikotiidna ja koffeiidna sáhttá lasidit áŧestusa ja dahkat ahte olmmoš nohkká heajubut.
Olmmoš sáhttá lohkat áŧestusas dehe oažžut guigosiid earáin, ovdamearkka dihte interneahtas.
Gávdnojit searvvit maidda sáhttá searvat mat sáhttet doarjut guigosiiguin ja neavvagiiguin.
Jus háliida hupmat soapmásiin, sáhttá riŋget soamis telefonfáktii mat gávdnojit.
Olmmoš ii galgga juhkat viinni dehe váldit gárrenmirkkuid áŧestusa unnideapmái.
Dat soaitá orrut veahkeheame bottažii, muhto áŧestus boahtá ruovttoluotta ja dalle soaitá šaddat vearrábun.
Olmmoš sáhttá maid oažžut veahki gávdnat vuogi beassat áŧestusas.
Dat mii doaibmá ovtta persovdnii ii soaitte doaibmat nubbái.
Danin lea dehálaš ahte oažžu veahki mii lea heivehuvvon dasa maid ieš dárbbaha.
Ovttaskas sáhttá álgit váldimiin oktavuođa nuoraidvuostáváldimiin, ohppiiddearvvašvuhtii dehe dearvvašvuođaguovddážii.
Jus dárbbahuvvo sáhttá dat gean deaivá veahkehit ovttaskasa oažžut oktavuođa ovdamearkka dihte psykologain dehe doaktáriin.
Eatnasat lávejit lean onaneren ovdalgo leat anašan soapmásiin.
Vuosttaš seksuálalaš vásáhus lea oainnát iežainis.
Lea dábálaš ahte olbmos leat olu jurdagat ja vuordámušat got boahtá leahkit go vuosttaš geardde anaša soapmásiin.
Jurdagat vuosttaš geardde
Jus ii leat leamaš seksa soapmásiin ovttaskasas sáhttet leahkit olu jurdagat mot boahtá dovdot, got háliida ahte galgá šaddat ja goas dat galgá dáhpáhuvvat.
Ovttaskas lea soaitán gullan olbmáid sárdnume das, oaidnán filmmaid, lohkan áviissaid dehe gullan eará mii dagaha ahte leat oaivilat mot galgá leahkit.
Dávjá gusket jurdagat cinneanašeami.
Dutkamat mat leat dahkkon čájehit ahte leat máŋgasat geat eai leat cinneanašan go gerget gymnásas.
Dat sáhttá vuolgit das máŋgga sierra áššis, ovdamearkka dihte ahte ii hálit, ahte ii leat leamaš máhtolašvuohta, ahte liiko anašit seamma sohkabeliin dehe lea beroštupmi eará seksii go juste cinneanašeapmái.
Muhtumin soaitá dovdat iežas duđalažžan dehe bággejuvvon anašit vaikko ii soaitte riekta ieš háliidit dehe ii dovdda iežas válmmasin.
Ovttaskas soaitá dovdat iežas bággejuvvon vuordit seksain vaikko livččii háliidan dan.
Dovdat iežas bággejuvvon anašit dehe vuordit anašemiin sáhttá vuolgit joavkodeattus daid gaskkas geaiguin lea ovttas dehe ovdamearkka dihte veaga vuordámušain.
Muhto lea dehálaš muitit ahte galgá dahkan dan mii dovdo vuogas alccesis.
jus ja goas háliida anašit
geainna háliida seksa.
Ii sáhte mearridit erenomaš agi goas lea gearggus anašit soapmásiin, dan ferte ieš dovdat.
Lea leahkime dan sadjái láhka mii dadjá ahte olmmoš gii lea badjel 15 jagi ii oaččo anašit dehe eará ládje soapmásiin gii lea vuollái 15 jagi.
Muhto lágas dadjo maid ahte ovttaskas ii galgga dubmejuvvot jus lea čielgga ahte ii leat leamaš miige veagalváldin.
Mearrideaddji lea erenomážit buot dakkár man stuorat lea ahkeearru, jus earru ovdáneamis persovnnaid gaskkan geat leaba anašan lea unni ja jus dat lea leamaš eaktodáhtus.
Láhka guoská seamma ládje buohkaid beroškeahttá sohkabealis.
Láhka lea máná suddjema dihte vai boarrásit olmmoš ii bija juoga čuozáhahkan man sii eai hálit.
Lága jelgii ii geasge leat riekti dahkat juoidá seksuálalaččat jus ovttaskas ii hálit.
Lea dábálaš ahte vuosttas geardde go lea seksa šaddá earálágan dan guovdu mot lea jurddašan.
Muhtumiin sáhttá dovdot ahte eahpelihkostuvai daningo ii lean dakkár go lei vuordán.
Seksa lea juoga man dárbbaha hárjehallat vai šaddá rivttes buorre, seamma go máŋga eará eallimis.
Eai leat máŋggas geat sáhttet speallat sin favorihttalávllu gitárain dieđitkeahttá got váldá akkortta, dehe oppanassiige doallan instrumeantta !
Vuosttas geardde leat muhtin áššit mat galget leat jurdagis ja muhtin áššiid sáhttá maid hárjehallat.
Geahččal vehá sierra ládje onaneret ovdal, dalle lea álkit diehtit masa liiko.
Gávdnan dihte vuogas báikkiid goabbat guoimmi gorudis: sárdnut gaskaneaskka, iskkadit ja dadjat oainnus.
Geavtte suoji, ovdamearkka dihte kondoma dehe njoallunláhpu ja hárjehala ovdal got geavttát dan.
Anašit sihkkaris báikkis sáhttá dahkat álkibun muossánit.
Muhtumin sáhttá gullat sáni duohtatmeahttun das gii leat anašan.
Dat sáhttá mearkkašit ahte ii leat anašan náhpol cinnis, muhto dat sáhttá mearkkašit ahte ii leat anašan oppanassiige.
Muhtimat eai liiko geavtit sáni duohtatmeahttun.
Soaitá dovdot ahte dego livččii vealgi, go ii leat duohtatmeahttun.
Dego galggalii heahpanit go lea anašan.
Eatnasat geat gevtet sáni duohtatmeahttun eai jurddat nu.
Dadjo eaŋkilit duohtatmeahttun sátnin daningo ii leat leamaš seksa.
Go lea leamaš seksa vuosttaš geardde lávejit dan gohčodit ahte lea láhppán duohtatmeahttuma.
Soaitá dovdat iežas čeavlán dehe ilolažžan ahte ii leat šat duohtatmeahttun.
Juohkehaččas lea ieš riekti mearridit goas galgá anašit vuosttas geardde.
Dasa ii leat geasge earán dahkamuš.
Dat maid dárkkuhuvvo go dadjá luondducuozza lea duođain ráigi gos goaŧu bajit oassi manná badjel goaŧu siskkit oasi.
Muhto ii leat mangelágán cuozza mii gokčá goaŧu.
Daningo ii leat mangelágán cuozza ii leatge miige mii sáhttá cuovkanit go anaša.
Dan sajis muhtin nieiddat sáhttet vardit go sis lea cinneanašeapmi vuosttas geardde, muhto dábáleamos lea ahte ii vardde.
Dain geat vardet sáhttá sivvan leat ahte cinneráiggi ravda lea baski.
Muhto lea dábáleabbo ahte vardá soames eará siva dihte, dego ahte lea gealdagis dehe giktalan.
Ii sáhte oaidnit olbmos leago duohtatmeahttun dehe ii.
UMO – nuoraid vuostáváldin neahtas
Veahkaváldin ja vuovssadeamit
Gielalaš dárkkisteapmi
Aborta mearkkaša gaskaduhttit áhpehisvuođa.
Jus jurddaša dahkat abortta soitet leahkit máŋga jearaldaga.
Muhto álo lea vejolašvuohta deaivat soapmása oažžun dihte vástádusa jearaldagaide.
Dát guoská maid dan gii lea dahkan soapmása áhpeheapmin.
Alkoholain dárkkuhuvvo juhkosiid dego vuola, viidna ja viidni.
Máŋgasat juhket daningo dat lea buorre dehe vai šaddet gárremiin. Muhto alkohola sáhttá leahkit maid váralaš máŋgga ládje.
Áŧestus leat garra fuolla ja ballu mii sáhttá dovdot olles gorudis, ja man eatnasat ožžot muhtumin.
Go borgguha njammá alccesis duhatnáriid mirko ávdnasiid.
Borgguheapmi sáhttá dagahit sierra vahágiid ja buozanvuođaid, ja sullii juohke nubbi olmmoš gii borgguha jápmá ovdalgo son livččii jápmán borggutkeahttá.
Cummástallan ja ráhkástallan lea juoga masa máŋgasat liikojit.
Seamma áigge sáhttá maid dovdot vehá leabohin vuosttas cumma dehe ráhkástallama ovdal. Got dáhká go ráhkástallá.
Fáhkkatlaš p-pillara galgá geavtit beare heahtečoavddusin iige dássedis suodjin áhpehisvuođa vuostá.
Guoppar vuolledábiin
Guoppar lea dábálaš vuolledábiin eatnasiin.
Muhtumin dat lassána ja dalle dat sáhttá váivvidit.
Dat lea hui dábálaš nieiddain.
Kondoma lea una hui asehis (gumme) busse man bidjá cihpa dehe seksaájanasa nala go galgá atnit seksa.
Iešdovdu guoskkaha daid jurdagiid ovttaskasas leat iežas birra ja gii ovttaskas lea.
Das ii leat mihkkege dahkamuš leago čeahppi dehe čuorbi dahkat soames áššiid, das lea jearaldat dovdamis ahte lea juoga veara beare leahkimin.
Lea olu maid sáhttá dahkat iežas iešdovddu nanostahttimii.
Dá leat moadde ášši maid sáhttá geahččalit.
š Guoiggus buoret iešdovdui
Go olbmot birrasis meannudit heajut soapmása vuostá, gohčoduvvo dat givssideap-min.
Dalle go dat dáhpáhuvvá máŋgii ja dat gii gieđahallo heajut veadjá heajuid, de dat rehkenasto givssideapmin.
Go givssiduvvo lea álki ahte dovdagoahtá iežas leaboheapmin ja álgá veadjit heajuid.
Muhtumin dat váikkuha eallimii nu olu ahte oažžu heajut iešdovddu.
Muhto ii giige dárbbat čiehkadit dan dihte ahte earát givssidit.
Muhtumindovdat iežas lossesvuođa, surolažžan, leaboheapmin dehe dovdat doaivvuhisvuođa lea lunddolaš oassi eallimis.
Mánodávddat lea vardin goaŧus man nieiddat ožžot oalle dássedit rávásmanagi rájis.
P-pillariin meidnejuvvo dávjjimusat dan mii rievtti mielde lea lotnolas p-pillar.
Dat siskkilda guokte sierra hormona, østrogena ja fiskesgoruthormona, mat earet eará dagahit ahte ii oaččo monne luovvaneami ja danin ii sáhte šaddat áhpeheapminge.
Ovdamearkka dihte jietna ja sohkabealli rievdá, sáhttá oažžut nákkiid ja álgá beroštit seksas.
Eatnasat lávejit lean onaneren ovdalgo leat anašan soapmásiin.
Vuosttaš seksuálalaš vásáhus lea oainnát iežainis.
Lea dábálaš ahte olbmos leat olu jurdagat ja vuordámušat got boahtá leahkit go vuosttaš geardde anaša soapmásiin.
š Seksa vuosttaš geardde
Olmmoš sáhttá leahkit biseksuálalaš, heteroseksuálalaš dehe homoseksuálalaš.
Testet iežas
Jus lea leamaš suddjekeahtes seksa lea álo buorre testet iežas sohkabealedávddaid dihte.
Got teasta dáhpáhuvvá vuolgá das man sohkabealedávdda dihte teste iežas.
Dávjá oažžu guođđit cissa-dehe varraiskosa.
Ruoŧa našuvnnalaš minoritehtat ja sin giella
Láhka (2009:724) našuvnnalaš unnitloguid ja unnitlogugielaid birra
/ Boahtá fápmui:2010-01-01 / Almmolaš njuolggadusat
1 § Dát láhka sisdoallá njuolggadusaid našuvnnalaš unnitloguid, našuvnnalaš unitlogugielaid, hálddahusguovlluid ja rievtti birra geavahit unnitlogugielaid hálddahuseiseválddiid ja duopmostuoluid luhtte ja njuolggadusaid muhtin geatnegasvuođaid birra ovdaskuvladoaimmas ja boarrásiidfuolahusas.
Láhka sisdoallá maid njuolggadusaid lága geavaheami čuovvuma birra.
2 § Juvddálaččat, romálaččat, sápmelaččat, ruoŧasuopmelaččat ja duortnusleagihat leat našuvnnalaš unnitlogut Ruoŧa geatnegasvuođaid mielde mat čuvvot Eurohparáđi rámmakonvenšuvnna suoji birra našuvnnalaš unnitloguide (SÖ.
2000:2)ja eurohpalaš njuolggadusa riikaoasse- dahje unnitlogugielaid birra (SÖ.
Giellalágas (2009:600) almmuhuvvo ahte našuvnnalaš unnitlogugielat leat suomagiella, jiddisch, meängiella, románi chib ja sámegiella.
3 § Hálddahuseiseválddit galget go dárbbašuvvo heivvolaš vuogi mielde juohkit dieđuid našuvnnalaš unnitloguide sin rivttiid birra dán lága mielde.
4 § Giellalágas (2009:600) almmuhuvvo ahte stáhtas ja gielddain lea sierra ovddasvástádus suddjet ja ovddidit našuvnnalaš unnitlogugielaid.
Stáhtta ja gielddat galget maid muđui ovddidit našuvnnalaš unnitloguid vejolašvuođaid doalahit ja ovdánahttit kultuvrraset Ruoŧas.
Mánáid ovdáneapmi kultuvrralaš identitehtas ja geavaheapmi iežas unnitloguielas galgá erenoamážit ovddiduvvot.
5 § Hálddahuseiseválddit galget addit našuvnnalaš unnitloguide vejolašvuođa váikkuheapmái jearaldagain mat gusket sidjiide ja nu guhkás go lea vejolaš ráđđádallat unnitloguid ovddasteddjiiguin dakkár jearaldagain.
6 § Hálddahusguovlun suomagiela várás oaivvilduvvojit gielddat Botkyrka, Eskilstuna, Jiellevárre, Hallstahammar, Haninge, Haparanda, Huddinge, Håbo, Giron, Köping, Bájil, Sigtuna, Solna, Stockholm, Södertälje, Tierp, Upplands Väsby, Upplands-Bro, Uppsala, Älvkarleby, Österåker, Östhammar ja Övertorneå.
Hálddahusguovlun meängiela várás oaivvilduvvojit gielddat Jiellevárre, Haparanda, Giron, Bájil ja Övertorneå.
Mearrádus ahte okta gielda galgá oažžut gullat ovtta hálddahusguvlui váldo ráđđehusas.
Ráđđehus oažžu mearridit njuolggadusaid dakkár eaktodáhtolaš searvama birra hálddahusguvlui.
Dát lea gustojeaddji áššiin main ovttaskas lea oassebealli dahje sadjásaš oassebeallái, jus áššis lea oktavuohta hálddahusguovlluin.
Ovttaskasain mat váillahit juridihkalaš veahki lea dasa lassin riekti jus gáibidit oažžut čálalaš jorgalusa mearrádusas ja mearrádusákkain suomagillii, meängillii ja sámegillii.
Eiseváldi galgá maid muđui rahčat váldit vuoste ovttaskasaid dáidda gielaide.
9 § Olggobealde hálddahusguovllu lea ovttaskasain riekti geavahit suomagiela, meängiela ja sámegiela njálmmálaš ja čálalaš oktavuođain hálddahuseiseválddiid áššiin main ovttaskas lea oassebealli dahje sadjásaš oassebeallái, jus ášši sáhttá gieđahallojuvvot bargoveagas mii hálddaša unnitlogugiela.
10 § Ovttaskasain lea álo riekti geavahit suomagiela ja sámegiela sin čálalaš oktavuođain Riikkabeaivvi áššeolbmáiguin.
Dat seamme lea gustojeaddji ovttaskasaid oktavuođaiđe Vuoigatvuođakánsleriin, Oadjohálddahusain, Vearrodoaimmahagain ja Vealahanáittardeddjiin áššiin main ovttaskas lea oassebealli dahje sadjásaš oassebeallái.
11 § Hálddahuseiseválddit galget doaibmat dan ovdii ahte gávdno bargoveahka mas lea máhttu suomagielas, meängielas ja sámegielas gos dát dárbbašuvvo ovttaskasaid oktavuođain eiseválddiin.
12 § Hálddahuseiseválddit ožžot mearridit sierra áiggiid ja sierra báikki vuosteváldit guossin ovttaskasaid mat ságastit suomagiela, meängiela ja sámegiela, ja maid doallat sierra telefonáiggiid.
Riekti geavahit suomagiela, meängiela ja sámegiela duopmostuoluin
Dat seamme lea gustojeaddji sámegillii duopmostuolus duopmoguovlluin mii ollát dahje muhtin muddui oktiivástida gielddaiguin Árjepluovve, Jiellevárre, Jåhkåmåhkke dahje Giron, jus vuoigatvuođaáššis dahje áššis lea oktavuohta muhtin dáiguin gielddaiguin.
Riekti geavahit suomagiela, meängiela ja sámegiela siskkilda maid daid duopmostuoluid gosa duopmu dahje mearrádus vuoigatvuođaáššis dahje áššis mii oaivvilduvvo vuosttaš oasis váidojuvvo.
Dat seamme lea gustojeaddji sámegillii duopmostuolus duopmoguovlluin mii ollát dahje muhtin muddui oktiivástida gielddaiguin Árjepluovve, Jiellevárre, Jåhkåmåhkke dahje Giron, jus vuoigatvuođaáššis dahje áššis lea oktavuohta muhtin dáiguin gielddaiguin.
14 § Riekti geavahit suomagiela, meängiela dahje sámegiela vuoigatvuođaáššiin dahje áššiin duopmostuoluin 13 § mielde siskkilda rievtti guođđit áššebáhpiriid ja čálalaš duođaštusa dán gillii, rievtti oažžut áššebáhpiriid mat gullet vuoigatvuođaáššái dahje áššái njálmmálaččat jorgaluvvon dán gillii ja rievtti njálmmálaš šiehtadallamis duopmostuolus dán giela ságastit.
Duopmostuollu galgá jorgalit áššebáhpiriid ja čálalaš duođaštusa ruoŧagillii, jus ii leat čielgasit dárbbašmeahttun.
Duopmostuollu galgá maid muđui rahčat geavahit unnitlogugiela iežas oktavuođain oassebeliin dahje su sadjásaččain.
Visot vuoigatvuođaáššiin ja áššiin mat gullet riektái geavahit suomagiela, meängiela dahje sámegiela duopmostuoluin 13 § mielde lea oassebealis dahje oassebeali sadjásaččas gii váillaha juridihkalaš veahki riekti jus gáibiduvvo oažžut duopmomearrádusa ja duopmoákkaid dahje mearrádusa ja mearrádusákkaid čálalaččat jorgaluvvon dán gillii.
15 § Dat gii hálida geavahit suomagiela, meängiela dahje sámegiela vuoigatvuođaášši dahje ášši gieđahallamis duopmostuolus 13 § mielde galgá gáibidit dan vuoigatvuođaášši dahje ášši álggaheami oktavuođas dahje vuosttaš gearddi go oassebealli galgá cealkit vuoigatvuođaáššis dahje áššis.
Gáibádus oažžut jorgalusa 14 § goalmmát oasi mielde galgá dahkkot vahku siste maŋŋel go duopmu dahje mearrádus dieđihuvvo, jus dakkár gáibádus ii leat dahkkon ovdal vuoigatvuođaášši dahje ášši gieđahallamis.
Jus gáibádus geavahit unnitlogugiela dahje oažžut jorgalusa dahkko maŋŋel dan mii boahtá ovdan vuosttaš ja nuppi oasis, de dat oažžu hilgojuvvot.
Dakkár gáibádus oažžu maid hilgojuvvot jus lea čielggas ahte das lea heivemeahttun ulbmil.
16 § Jus ovtta oassebealis dahje oassebeali sadjásaččas lea riekti geavahit suomagiela, meängiela dahje sámegiela riektegeavvamis, de galgá dulka geavahuvvot riektegeavvanlága 5 kapihttala 6 ja 8 §§ ja 33 kapihttala 9 § mielde ja hálddahusproseassalága (1971:291) 50 ja 52 §§ mielde.
17 § Go okta gielda hálddahusguovllus fállá saji ovdaskuvladoibmii skuvlalága (1985:1100) 2 kapihttala, 1 ja 7 §§ mielde, de galgá gielda fállat mánáide geaid fuolaheaddjit gáibidit dan saji ovdaskuvladoibmii gos olles dahje oassi doaimmas jođihuvvo suomagillii, meängillii ja sámegillii.
Dat seamme lea gustojeaddji gielddaide olggobealde hálddahusguovllu, jus gielddas lea bargoveahka mas lea máhttu gielas.
19 § Jus gávdnojit sierra ákkat, de oažžu ráđđehus dieđihit njuolggadusaid ahte muhtin eiseváldi ráđđehusa vuolde galgá spiehkastuvvot 8 § geavaheamis.
20 § Hálddahuseiseválddiid geavaheapmi dán lágas galgá čuvvojuvvot.
Ráđđehus dieđiha njuolggadusaid mii eiseválddiid dahje mat eiseválddit ovddasvástidit čuovvuma.
Dát čuovvunovddasvástádus ii mearkkaš gáržžideami bearráigeahččanovddasvástádusas mii gullá eará eiseválddiide.
21 § Eiseváldi čuovvunovddasvástádusain galgá dasa lassin bagadallama, diehtojuohkima ja seammasullasaš doaimma bokte veahkehit eará hálddahuseiseválddiid lága geavaheami oktavuođas.
Áššedovdijoavku mii nammaduvvui vai ráhkada davviriikkalaš sámekonvenšuvnna álgohámi lea gearggahan barggus ja ovdanbidjá dáinna lágiin árvalusas.
Árvalusas lea konvenšuvdnateaksta mii siskkilda 51 artihkkala mat juohkásit čieža kapihttalii.
Dat áššit mat gieđahallojuvvojit leat gaskaneaset hui sierraláganat luonddu dáfus ja leat siskkáldasat áššedovdijoavkkus leamaš dárkilis ráđđádallamiid fáddán.
Dat oaivilerohusat mat eai oppa hárvege leat boahtán oidnosii leat dagahan ahte konvenšuvnna álgohámi sátnádagat muhtumin sulastahttet sierramielalaš oaiviliid oktiimuddema, dainna lágiin artihkkal 3 Vuoigatvuohta iešmearrideapmái, kapihttal IV Sámiid vuoigatvuohta eatnamiidda ja čáziide ja artihkkal 42 Boazodoallu sámi ealáhussan.
Áššedovdijoavku eaktuda ahte konvenšuvnna álgohámi ja áššedovdijoavkku árvalussii gullevaš komeanttaid joatkevaš gieđahallan dáhpáhuvvá dan golmma ráđđehusa ja dan golmma sámedikki gaskasaš ovttasbarggus.
Dannego stáhtaid geatnegasvuođat leat árvaluvvon konvenšuvdnateavstta mielde oppalaš hápmái stuorra sárgosiid dáfus, de áššedovdijoavku lea gávnnahan vejolažžan árvvoštallat konvenšuvdnamearrádusaid ekonomalaš váikkuhusaid.
Suoma, Norgga ja Ruoŧa ráđđehusat,
- ahte sámit leat álgoálbmot golmma riikkas,
- ahte sámit leat ásaiduvvan beroškeahttá riikkarájiin,
- ahte dán golmma riikkas lea riikkalaš ja riikkaidgaskasaš ovddasvástádussan addit
sámiid kultuvrii ja servodateallimii dohkálaš eavttuid,
- ahte sámi álbmoga kultuvra ja servodateallin lea riggodahkan riikkaideamet
- ahte sámi álbmogis lea erenoamáš stuorra dárbu ovddidit iežas servodateallima
- ahte sámiin ferte leat beassanlohpi eatnamiidda ja čáziide mat leat sámi kultuvrra
- ja, go sámi álbmoga riektesajádat mearriduvvo, ahte erenoamážit galgá vuhtii
váldojuvvot ahte sámit historjjá čađa eai leat adnojuvvon seamma-árvosaš
álbmogin, ja danne lea gillán eahperievttalašvuođa,
- leat dan oaivilis ahte riikkaid rájit eai galgga hehttet sámi álbmoga eaige ovttaskas
sámiid oktasašvuođa,
- čalmmustit dehálažžan ahte sámiid iešmearridanvuoigatvuohta sierra álbmogin
váldojuvvo duođas,
- bidjet erenoamáš deattu dasa ahte sámiin leat vuoigatvuođat daidda eanan- ja
čáhceviidodagaide oktan luondduriggodagaiguin mat leat sámiid historjjálaš
- čuoččuhit ahte sámi álbmoga árbevirolaš máhttu ja árbevirolaš kulturilbmadeamit
oktan álbmoga luondduriggodagaid geavahemiin leat sámi kultuvrii gullevaš
- oaivvildit ahte sámi nissonolbmuid dilli sámi servodaga árbevieruid áimmahuššin
galgá buorebut vuhtii váldojuvvot servodateallimis ja dán oktavuođas go
- dáhttot ahte sámit galget eallit okta álbmogin golmma riikkas,
- deattuhit ahte sámi álbmoga sávaldat, dáhttu ja vuoigatvuohta váldit badjelasas
ovddasvástádussan iežas ovdáneami boahtteáigái,
- ja dáhttot deattuhit sámi álbmoga vuoigatvuođaid ja friddjavuođa riikkaidgaskasaš
olmmošvuoigatvuođaid mielde ja muđui álbmotrievtti mielde,
guđet leat ráhkadan dán konvenšuvnna sámiid ovttasteddjiiguin ovttasráđiid lagaš
guđet atnet erenoamáš deaŧalažžan ahte konvenšuvdna, ovdalgo stáhtat dan
ratifiserejit, dohkkehuvvo dan golmma sámedikkis,
ja guđet geatnegahttet iežaset sihkkarastit sámi álbmoga boahtteáiggi dán
leat soahpan čuovvovaš davviriikkalaš sámekonvenšuvnna.
vuoigatvuođaid, vai dat sáhttá sihkkarastit ja ovddidit gielas, kultuvrras, ealáhusaidis
ja servodateallimis, nu unnán go vejolaš riikkarájiid dahkan heađuštusaiguin.
Sámit leat Suoma, Norgga ja Ruoŧa álgoálbmot.
Vuoigatvuohta iešmearrideapmái
Sámiin lea vuoigatvuohta iešmearrideapmái álbmogin álbmotrievtti
njuolggadusaid ja mearrádusaid vuođul mat leat dán konvenšuvnnas.
dát njuolggadusat ja mearrádusat addet vejolašvuođa, de sámi álbmogis lea
vuoigatvuohta ieš beassat mearridit ekonomalaš, sosiála ja kultuvrralaš ovdáneami, ja
Konvenšuvdna fátmmasta olbmuid guđet ásset Suomas, Norggas ja Ruoŧas,
1. sámástit ruovttus dahje geain unnimusat nubbi vánhen dahje okta áddjá dahje
áhkku sámásta dahje sámástii ruovttus dainnago sámegiella lei su ruovttugiella;
2. geain lea vuoigatvuohta jođihit sápmelaš boazodoalu Norggas ja Ruoŧas; dahje
3. geain lea vuoigatvuohta jienastit dahje dávistit gáibádusaide mat leat dan olbmui
4. leat dakkár olbmo mánná gii namahuvvo čuoggás 1, 2 dahje 3.
Stáhta ovddasvástádusa viidodat
Stáhta geatnegasvuođat dán konvenšuvnna mielde gustojit buot stáhtalaš,
guvllolaš ja báikkálaš dásiide. Almmolaš hálddašeami ja almmolaš doaimma earáge
orgánain leat dát geatnegasvuođat.
maiddái go sii hálddašit almmolaš válddiin dahje doaimmahit eará almmolaš
Go dát konvenšuvdna geavahuvvo, de sámedikkit ja eará sámi orgánat,
beroškeahttá iežaset riektedilálaš dásis riikkasiskkáldas lágaid ja riikkaidgaskasaš
rivttiid mielde, eai galgga adnot gullevažžan doahpagii stáhta, earágo go sii
Dát golbma stáhta galget beaktilit láhčit dilálašvuođaid sámi álbmogii vai
sáhttá sihkkarastit ja ovddidit gielas, kultuvrras, ealáhusaidis ja servodateallimis.
Stáhtat galget oiddolaš eavttuiguin bidjat vuođu sámi báikkálaš servodagaid
seailluheapmái ja ovddideapmái.
Stáhtaid ovddasvástádus čađahit doaibmabijuid dán konvenšuvnna mielde
fátmmasta maiddái govttolaš mearis sámiid guđet ásset olggobealde árbevirolaš sámi
Sámi álbmot ja guhtege sápmelaš galgá leat suodjaluvvon buot vealaheami
Dán konvenšuvnna nannen vuoigatvuođat leat unnimusvuoigatvuođat.
hehtte ovttage stáhta viiddideames sámiid vuoigatvuođaid dahje mearrideames viidát
ráddjemii mat vulget eará riektenjuolggadusain.
Stáhtat galget čájehit soahppevaš árvvusatnima sámi álbmoga
riekteipmárdusaide, duopmocealkima árbevieruide ja dábiide.
várás main sáhttet leat sápmelaš árbevierut, čielggadit erenoamážit leatgo dakkár
árbevierut ja berrego, jos ležžet, addojuvvot daidda suodjalus dahje berrejito dat
váldojuvvot vuhtii láhkaásahusas earaláhkai.
Stáhtat galget ovttasráđiid sámedikkiiguin bargat vai láhkaásahus ja eará
reguleremat mat leat deaŧalaččat sámiid riikkarájiid rasttideaddji doaimmaide, sohpet
Kultuvrralaš ja ealáhuslaš ortnegiid ovttasbargu
Stáhtat galget mearridit doaibmabijuid mat geahppudit sámiid riikkarájiid
rasttideaddji ealáhusdoaimmaid ja vuhtii váldit sin riikkarájiid rasttideaddji
jávkadit dan mii ain heađušta sámiid ealáhusdoaimmaid sin riikiigullevašvuođa dahje
vejolašvuođa ávkašuvvat dan riikka kultuvrralaš fálaldagaiguin mas sii goas ain
Oahpahusas ja fálaldatortnegiid ovttasbargu
Stáhtat galget láhčit dilálašvuođaid nu, ahte sámit guđet ásset juosat dán
golmma riikkas, leat vejolašvuođat oažžut oahpahusa, dearvvašvuođabálvalusaid ja
sosiálafálaldagaid man nu dán golmma riikkas, mas buoremusat orru soahpamin.
Stáhtat galget gudnejahttit sámiid vuoigatvuođa mearridit sámeleavgga ja eará
sámi symbolaid geavaheami.
Stáhtat galget dasto, ovttasráđiid sámedikkiiguin, bargat
dan badjelii ahte sámi symbolat bohtet oidnosii dakkár vuogi mielde mas čuollu bures
sámiid sajádat golmma riikka álbmogin.
Guđesge dan golmma riikkas galgá leat sámediggi, mii lea riikka bajimuš
Guhtege sámediggi galgá doaibmat sámi álbmoga beales riikkastis, ja
riikka sámit geain lea dábálaš jienastanvuoigatvuohta, galget dan leat válljen.
Sámedikkiid áirrasválljemiid njuolggadusaid mearridit lágat, mat
válmmaštuvvojit šiehtadallamiin sámedikkiiguin artihkkala 16 mielde.
Sámedikkiin galget leat dakkár doaimmat mat dahket sidjiide vejolažžan
beaktilit váikkuhit dasa ahte sámi álbmoga vuoigatvuohta iešmearrideapmái
álbmotrievtti njuolggadusaid ja dán konvenšuvnna mearrádusaid mielde šaddá
Sámedikkit dahket álgaga ja buktet cealkámušaid buot áššiide maidda dikkit
Sámedikkiid iešráđálaš mearrádusat
Sámedikkit dahket iešráđálaš mearrádusaid dain áššiin main sis lea váldi nu
dahkat riikkalaš ja riikkaidgaskasaš rivttiid mielde.
Sámedikkit sáhttet soahpat riikkalaš, guvllolaš ja báikkálaš ovttadagaiguin
nannet sámi kultuvrra ja servodateallima.
sámedikkiiguin ovdalgo almmolaš eiseváldi mange áššis mearrida maidege. Dát
váikkuhit áššemeannudeapmái ja dan bohtosii.
Stáhtat eai galgga mearridit dahje miehtat dakkár doaibmabijuide mat
servodateallima vuođđoeavttuid, jos juo ii mieđaš dasa dat sámediggi masa ášši gullá.
Sámedikki vuoigatvuohta eará ášševálmmašteamis
Sámedikkiin galgá leat dat vuoigatvuohta ahte sis lea ovddasteapmi almmolaš
ráđiin ja lávdegottiin main mearridit sámiid beroštumiide deaŧalaš áššiid.
Sámedikkiid ovdii galget biddjojuvvot áššit mat gullet sámiid beroštumiide,
ovdalgo almmolaš eiseváldi mearrida áššis maidege.
Stáhtat galget čielggadit makkár dárbu lea dakkár ovddasteapmái ja
sámedikkiid ovddalgihtiicealkámuššii. Dat ferte čađahuvvot doarvái buori áiggis
Sámedikkit mearridit ieža goas sii dáhttot iežaset ovddasteami dahje buktit
Gaskavuohta riikkačoahkkimiidda
Stáhtaid riikkačoahkkimat dahje sin lávdegottit dahje eará orgánat galget
ávžžuhusa vuođul vuostáiváldit sámedikkiid ovddasteddjiid, vai sii sáhttet čilget
čoahkkimat gieđahallet áššiid mat erenoamážit gusket sámi álbmogii.
Guđege riikka riikkačoahkkimat addet dárkilet njuolggadusaid das makkár
áššin lea sáhka, ja makkár bargovuohki galgá leat.
Sámit ja riikkaidgaskasaš ovddasteapmi
Stáhtat galget ovddidit sámiid ovddasteami riikkaidgaskasaš lágádusain ja
sámiid searvamiid riikkaidgaskasaš čoahkkimiidda.
Sámedikkit sáhttet vuođđudit oktasaš organisašuvnnaid.
Stáhtat galget dárbbu
mielde ja ovttasráđiid sámedikkiiguin oččodit almmolaš válddi dakkár oktasaš
siiddaiguin, orohagaiguin, nuortalaččaid gilistivrrain ja eará máhtolaš sámi
organisašuvnnaiguin dahje báikkálaš sámi áirasiiguin.
Stáhtat galget aktiivvalaččat mearridit ja ovddidit dan suorggi mas sámi
álbmot sáhttá hálddašit iežas erenoamáš vuoigatvuođaid dán konvenšuvnna ja
Sámiid giellalaš vuoigatvuođat
Sámiin galgá leat vuoigatvuohta geavahit, ovddidit ja addit boahttevaš
buolvvaide gielaset ja árbevieruideaset, ja bargat dan badjelii ahte sámegiela máhttu
viidána maiddái sámiide geat máhttet unnán sámegiela dahje eai oppanassiige.
Sámiin galgá leat vuoigatvuohta mearridit iežaset persovnnalaš namaid ja
geográfalaš namaid, ja doaladit dain ja oažžut daidda dábálaš dohkkehusa.
Stáhtat galget dahkat sámiide vejolažžan seailluhit, ovddidit ja viiddidit
Sámegiela galgá leat vejolaš sámi guovlluin geavahit beaktilit duopmostuoluid
ja eiseválddiid guovdu. Nu maid olggobealde dáid guovlluid dakkár riidduin ja áššiin
mat vuos gieđahallojuvvojit sámi guovlluin, dahje mat earaláhkai gullet erenoamážit
dáidda guovlluide.
Stáhtat galget ovddidit sámegielalaš girjjálašvuođa almmuheami.
Dán artihkkala mearrádusat galget maid gustot unnibuš sámegielaide.
Stáhtat galget oččodit áigái iešbirgejeaddji sámi mediapolitihka vuođu ja dahkat
sámi mediai vejolažžan stivret iežas ovdáneami, ja vel addit sámi álbmogii rikkis ja
máŋggabeallásaš fálaldagaid main leat dieđut ja oaivilat viidát beroštahtti áššiin.
Stáhtat galget fuolahit ahte sáddejuvvojit sámegielalaš prográmmat radios ja TVs,
ja galget dán gillii ovddidit aviisailbmademiid.
Ovttasráđiid sámedikkiiguin stáhtat
galget maid ovddidit riikkarájiid rasttideaddji ovttasbargguid medialágádusaid gaskka
guđet fállet prográmmaid dahje artihkkaliid sámegillii.
Nuppi lađđasa mearrádus sámegiela birra galgá maid govttolaš mearrái gustot
heivehuvvon sin duogážii. Dakkár oahpahus galgá dahkat sámiide vejolažžan searvat
buotdásat joatkkaoahpahussii ja seammás váldit vuhtii sin dárbbuid ain beassat bargat
sámegillii dahká vejolažžan alit oahpahusa.
oažžut oahpahusa sámegielas, muhto maiddái sámegilliige mađe muddui dan lea vejolaš atnit govttolažžan guđege guovllus.
Oahpahus galgá muddejuvvot sin
heivehuvvot sámi mánáid ja nuoraid kultuvrralaš duogážii ja dárbbuide.
doaibmabijut mat sámi servodaga dárbbašan máhtuid vuođul ovddidit dutkan
prográmmaid ja buoridit sápmelaš dutkiidlogu.
Go dakkár dutkan plánejuvvo, de ferte
sámi servodaga gielalaš ja kultuvrralaš dilli váldojuvvot vuhtii.
Stáhtat galget ovttasráđiid sámedikkiiguin ovddidit sámi ja eará
dutkanlágádusaid ovttasbarggu guđege riikkas ja riikkarájiid rastá, ja nannet
Sámiide guoskevaš dutkan ferte leat heivehuvvon dakkár ehtalaš
njuolggadusaide maid sámiid álgoálbmotdilli gáibida.
Oahpahus ja diehtojuohkin sámiid birra
Sámi álbmoga kultuvra ja servodateallin galgá ulbmálaččat boahtit oidnosii
erenoamážit ulbmádit ovddidit olbmuid máhtu sámiid sajádaga birra riikkaid
kultuvrras ja servodateallimis daidda olbmuide guđet galget bargat sámi guovlluin.
Stáhtat galget ovttasráđiid sámedikkiiguin fuolahit almmolaš diehtojuohkima
sámi kultuvrra ja servodateallima birra.
Dearvvašvuođa- ja sosiálaásahus
Stáhtat galget ovttasráđiid sámedikkiiguin fuolahit ahte sámiid ássanguovlluin
dearvvašvuođa- ja sosiálabálvalusat leat organiserejuvvon nu ahte dáid guovlluid sámiide leat sihkkarastojuvvon dearvvašvuođa- ja sosiálabálvalusat mat leat
sosiálaeiseválddit galget váldit vuhtii sámi divššohasaid ja klienttaid giellalaš ja
Sámi mánáin ja nuorain lea vuoigatvuohta ilbmadit iežaset kultuvrra ja
doaladit iežaset sámi identitehtas ja ovddidit dan.
Árbevirolaš máhtut ja kulturilbmadeamit
Stáhtat galget gudnejahttit sámi álbmoga vuogatvuođa hálddašit iežas
árbevirolaš máhtuid ja kultuvrralaš ilbmademiid, ja bargat vai sámit sámit sáhttet
seailluhit, ovddidit ja doalvut daid boahttevaš buolvvaide.
Stáhtat galget fuolahit nu, ahte sámi álbmot, go earát go samit ieža geavahit
sámi kultuvrra gávppálaččat, ožžot vejolašvuođa váikkuhit doaimmaide ja oažžut
govttolaš oasi daid doaimmaid ruđalaš vuoittus.
Sámi kultuvra galgá leat
Stáhtat galget fuolahit ahte sámiid árbevirolaš máhtut váldojuvvojit vuhtii go
Sámiid kulturmuittut galget leat suodjaluvvon lágas, ja riikka sámediggi galgá
daid hálddašit dahje kulturlágádusat ovttasráđiid sámedikkiin.
Stáhtat galget láhčit dilálašvuođaid riikkarájiid rasttideaddji ovttasbargui main
duođaštit, suodjalit ja hálddašit sámi kulturmuittuid.
Stáhtat galget bargat vai sámi kulturmuittut mat leat dolvojuvvon eret sámi
guovlluin, ja mat leat erenoamážat sámi servodahkii, galget biddjojuvvot dohkálaš dávvirvuorkkáide dahje kulturlágádusaide go nu lea dárkileappot vuos šihttojuvvon
kulturvuođu, vai sámiide leat dárbbašlaš ealáhuslaš ja ekonomalaš eavttut maiguin
sáhttet sihkkarastit ja ovddidit iežaset kultuvrra.
Eatnamiid ja čáziid árbevirolaš geavaheapmi
Guhkesáigásaš árbevirolaš eanan- ja čáhceviidodagat leat vuođus go sámiin
lea individuála ja kollektiiva opmodatvuoigatvuohta dáidda guovlluide
guhkesáigásaš geavaheami geažil.
Jos sámiin, almmá earáid anekeahttá sin eaiggádin, leat geavahusas ja árbe
virolaččat leat leamaš geavahusas dihto eanan- ja čáhceviidodagat boazodollui,
meahcásteapmái, guolásteapmái dahje eará doibmii, de sis galgá leat vuoigatvuohta
iežaset vuoigatvuođaid válddedettiineaset vuhtii nuppit nuppiid ja iežaset vuostálas
Dán oktavuođas galgá erenoamážit váldojuvvot vuhtii
Ahte vuoigatvuohta geavahit guovlluid lea
ráddjejuvvon seammá muddui go ovdalge, ii galgga heađuštit dárbbu mielde geange
heiveheames geavahanvugiid teknihkalaš ja ekonomalaš ovdáneapmái.
Dat árvvoštallan, leago dán mearrádusa mielde árbevirolaš geavaheapmi,
galgá čađahuvvot dan vuođul mii lea sámiid árbevirolaš eanan- ja čáhcegeavaheapmi,
ja dainna vuhtiiváldimiin ahte dávjá sámiid geavaheamis eai báhcán bissovaš luottat
Dán mearrádusa artihkkal ii mearkkaš ahte dat ráddje dan vuoigatvuođa
oažžut ruovttoluotta opmodaga mii sámiin sáhttá leat riikkalaš ja riikkaidgaskasaš
Sámiid eatnamiid ja čáziid vuoigatvuođaid suodjaleapmi
Stáhtat galget čađahit dárbbašlaš doaibmabijuid maiguin beaktilit
suodjaluvvojit sámiid vuoigatvuođat artihkkala 34 mielde.
Erenoamážit galget stáhtat
Ulbmilii ávkkálaš ortnegat galget leat riikkalaš riektedoalus olámuttus
maiguin iskat sámiid eanan- ja cáhcevuoigatvuođalaš áššiid.
Sámit galget riidduin
čáhceviidodagain maid artihkkal 34 fátmmasta, galget suodjaluvvot erenoamážit. Dan
oktavuođas galgá vuhtii váldojuvvot ahte joatkevaš beassan daidda sáhttá leat eaktun
go galgat seailluhit sámiid árbevirolaš máhtuid ja kultuvrralaš ilbmademiid.
Ovdalgo almmolaš eiseváldi lága vuođul addá lobi ohcat ja bohkat minerálaid
dahje eará eatnanvuoláš resurssaid dahje mearrida eará luondduriggodagaid
sámedikkiin go dáhpáhus gullá artihkkalii 16.
Lohpi ohcat dahje bohkat luondduriggodagaid ii galgga addojuvvot go
doaibma dagašii sámiide veadjemeahttumin dahje mearkkašan veara váddáseabbun
joatkevaččat geavahit dáid guovlluid, ja go sin geavaheapmi lea deaŧalaš sámi
kultuvrii, jos juo ii sámediggi ja dat sámit maidda dat čuohcá, eai mieđit dasa.
Mii mearriduvvui ovdalis dán artihkkalis, gusto luonddu earáge meassamiidda
maiddái vuovdečuollamiidda, čáhce- ja bieggafápmorusttegiid huksemiidda, geainnuid ja joavdovisttiid huksemiidda, soahteveaga hárjehallamiidda ja bissovaš
vahágiidda mat deaividit sidjiide dakkár doaimmaid geažil maid artihkkala 36 nubbi
oažžu lobi viežžat luondduriggodagaid, mat geatnegahttet su máksit divada
eananeaiggádii dahje luoitit sutnje doaibmavuoittus oasi, de vuoigatvuođa doallis
galgá leat dansullasaš geatnegasvuohta sámiide maid, guđet árbevirolaččat leat
geavahan ja ain geavahit áššáigullevaš guovllu.
Dán artihkkala mearrádusat eai mearkkaš makkárge ráddjema riikkaidgaskasaš
lágaid addin vuoigatvuhtii oažžut oasi dan vuoittus maid luondduriggodagaid viežžan
várás earalágan reguleremat, de doarvái bures galgá vuhtii váldojuvvot sámiid
geavaheapmi ja dan mearkkašupmi sámi báikkálaš servodahkii.
Nu galgá
dahkkojuvvot vaikko dát geavaheapmi lea unnon dahje nohkan dannego
guolástanearit eai addojuvvon dahje go earaláhkai regulerejuvvui dáin guovlluin
guolásteapmi dahje eará resurssaid ávkašuhttin.
Nu lea maiddái go geavaheapmi lea
unnon dahje nohkan dáid guovlluid áhperesurssaid vátnuma geažil.
Eananviidodagaid ja resurssaid hálddašeapmi
Buohtalagaid daiguin vuoigatvuođaiguin mat sámiin leat eaiggáduššanriektin
ja opmodatriektin, sámedikkiin galgá leat vuoigatvuohta leat mielde mearrideamen guovlluid almmolaš hálddašeami artihkkala 16 mielde, nugo oidno artihkkalis 34 ja
Stáhtain lea ovttasbargguineaset sámedikkiiguin geatnegasvuohta gáhttet
luonddu aktiivvalaččat, vai sámiid eanan- ja cáhceviidodagat seilot gánnáhahtti
Sámedikkiin galgá leat vuoigatvuohta leat mielde mearrideamen artihkkala 16
mielde birashálddašeamis mii guoská dáidda guovlluide.
Sámi ealáhusaid ja resursageavaheapmái galgá leat earenoamáš suodjaleapmi,
lágalaš dahje ekonomalaš doaibmabijuiguin, dan mielde man deaŧalaččat dat leat
Sámi ealáhussan ja resursageavaheapmin adnojuvvo dakkár doaibma mii
Boazodoallu sámi ealáhussan Boazodoalus, mii lea erenoamáš ja árbevirolaš sámi ealáhus ja kulturilmma,
leat árbevierut vuođđun maid geažil das galgá leat erenoamáš lágalaš suodjaleapmi.
seailluhit ja ovddidit boazodoalu sámiid sierravuoigatvuohtan.
Sámiid vuoigatvuohta riikkarájiid rasttideaddji guohtuneatnamiidda atná
vuođđunis árbevieru.
Jos vuoigatvuođas lea šihttojuvvon sámesiiddaid gaskka, siiddaid ja orohagaid
Jos čuožžila riidu dakkár šiehtadusa ipmárdusas dahje geavaheamis, de goabbáge
njuolggadusat maid buot golbma sámedikki mearridit ovttasráđiid.
duđa riidočoavdinlávdegotti mearrádussii, galgá leat vuoigatvuohta doalvut ášši
duopmostuolu ovdii dan riikkas mas guohtuneanan lea.
Jos ii leat dohkálaš šiehtadus sámegilážiid, siiddaid dahje orohagaid gaskka,
muhto baicce gustojeaddji riikkaidgaskasaš soahpamuš guohtunvuoigatvuođaid alde,
de galgá dat soahpamuš geavahuvvot. Dat guhte jáhkká alddis leat viidát guohtun
vuoigatvuohta árbevieru addin rievttalaš vuođus go maid riikkaidgaskasaš soahpamuš
addá, galgá dattetge heađuškeahttá sáhttit geahččalit gáibádusaidis duopmostuolus
Sámeministariid ja sámediggepresideanttaid ovttasbarganráđđi
Jeavddalaččat galget leat čoahkkimat Suoma, Norgga ja Ruoŧa vásttolaš
sámeministariid ja dan golmma riikka sámedikkiid presideanttaid gaskka.
Dát ovttasbargu galgá ovddidit dán konvenšuvnna ulbmila artihkkala 1
mielde. Čoahkkimat galget gieđahallat áigeguovdilis sámi áššiid mat beroštahttet buot
Ásahuvvot galgá davviriikkalaš sámekonvenšuvdnalávdegoddi mii čuovvola
Lávdegottis galget leat guhtta áirasa mat buohkat leat
Guhtege dán golmma stáhtas nammada ovtta áirasa, guhtege sámediggi
Lávdegoddi galgá addit raportta guđege dán golmma riikka ráđđehussii ja
Lávdegoddi sáhttá maid buktit cealkámušaid
vástádussan ovttaskas olbmuid ja joavkkuid gažaldagaide.
Vai dát konvenšuvdna geavahuvvošii nu ovttaláhkai go vejolaš, de stáhtát
galget njuolggá dahkat konvenšuvnna mearrádusaid anihahtti riikkaláhkan.
Stáhtat ovddasvástidit ekonomalaš resurssaid mat dárbbašuvvojit dán
konvenšuvnna mearrádusaid čađaheapmái.
Dán golmma riikka oktasaš golut
juogaduvvojit guđege riikka sámiid logu mielde.
Earret daid dáhpáhusaid maid artihkkala 35 nubbi lađas namaha, de galgá
sámiide leat vejolaš oažžut dakkár ekonomalaš veahki maid dárbbašit ovdalgo sáhttet
oažžut geahččaluvvot duopmostuoluin prinsihpalaččat deaŧalaš áššiid mat gullet dán
Dát konvenšuvdna galgá ratifiserejuvvot.
Ratifikašuvdna sáhttá ollašuvvat
easkka maŋŋilgo dat golbma sámedikki leat dan dohkkehan artihkkala 48 mielde.
go ratifikašuvdnadokumeanttat leat addojuvvon norgalaš olgoriikkadepartemeantta
Norgalaš olgoriikkadepartemeanta dieđiha Supmii, Ruŧŧii ja dan golmma
vurkkodanháldui, ja goas soahpamuš fámuiduvvá.
Dán soahpamuša álgohápmi addojuvvo norgalaš olgoriikkadepartemeantta
vurkkodanháldui, mii fuolaha ahte Suopma, Ruoŧŧa ja dat golbma sámedikki ožžot
duođaštuvvon kopiija.
Dán konvenšuvnna nuppástuhttin dahkkojuvvo golmmain sámedikkiin
ovttasráđiid ja artihkkala 48 mearrádusa mielde.
beaivvi go soahpamušdahkkit leat dieđihan norgalaš olgoriikkadepartementii ahte sii
Duođaštussan dása soahpamušdahkkiid áirasat leat vuolláičállán dán
dárogillii, ruoŧagillii ja sámegillii, mas buot teavsttat gustojit ovttaláhkai.
Nammadeapmi ja bargomearrádus
Čoahkkimisttiset Stockholm-gávpogis skábmamánu 7. b. 2001 sámi áššiid ovddas
” Duogáš Davviriikkalaš ráđi čoahkkimis mii lei Reykjavik-gávpogis guovvamánu 28. b. 1995, ovddasvástideaddji ministarat mearridedje álggahit davviriikkalaš sámekonvenšuvnna ráhkadanbarggu.
Duogáš dasa lei sámiid iežaset sávaldat oažžut konvenšuvnna.
Dan válddii Sámeráđđi ovdan vuosttamuš geardde 1986, ja dan čuovvolii maŋŋá Sámeráđi juridihkalaš lávdegoddi, mii hábmii konvenšuvdnateavstta álgohámi.
Oktasaš raporttas mii bođii 1988 golmma sámevuoigatvuođaid čielggadeamis Norggas, Ruoŧas ja Suomas, čujuhedje konvenšuvnna dárbui ja ávkái.
Jagi 1996 biddjojuvvui bargui bargojoavku mii galggai čielggadit makkár dárbbut ja eavttut leat dakkár konvenšuvdnii.
Bargu čađahuvvui ovttasráđiid sámedikkiiguin ja biddjojuvvui ovdan raportan geassemánus 1998.
Das namahit láhkaásahusovttasbarggu, sámi kultuvrra, giela, oahpahusa ja dearvvašvuhtii, birrasii ja ealáhusaide guoskevaš áššiid.
Sámedikkiid áirasat deattuhedje ahte lea deaŧalaš buorebut reguleret sámiid dili ja vuoigatvuođa beassat ieža mearridit.
Bargojoavku gávnnahii ahte leat sihke dárbu ja eavttut konvenšuvdnii, ja árvalii ahte vuođđuduvvo áššedovdi joavku mas lea bargomearrádussan ráhkadit konvenšuvdnaárvalussan.
Bargu Ministarat ja sámediggepresideanttat leat otnáš čoahkkimis soahpan ahte áššedovdi joavku galgá vuođđuduvvot, man ulbmil galgá leat ráhkadit davviriikkalaš sámekonvenšuvnna álgohámi.
Joavkkus galget leat Norgga, Ruoŧa ja Suoma áirasat.
Joavku galgá válmmáštit konvenšuvdnateavstta álgohámi, man vuolggasadjin lea davviriikkalaš Davviriikkalaš sámekonvenšuvnna dárbbašlašvuohta ja vuođđu (Behov og grunnlag for en samekonvensjon) nammasaš raporta.
konvenšuvdna mii čilge stáhtaid ja sámiid vuoigatvuođaid ja geatnegasvuođaid.
Vuhtii lea dárbu váldit áššin Ruošša sámiid vejolaš searvama konvenšuvdnii.
Dat suorggit maid galggašii leat vejolaš reguleret konvenšuvnnain, sáhttet leat
- Sámi doahpaga definišuvdna
- Dearvvašvuođa ja sosiála áššit
Konvenšuvdnateavstta álgohámi galget ráhkadit vuhtiiválddedettiin riikkaidgaskasaš reaidduid mat čatnet guđege riikka, ja vel árbevieruidge.
Áššedovdi joavku galgá maid mearridit váidalanvejolašvuođa jos eai čuovo konvenšuvnna, ja leago dárbu bearráigeahčči orgánii.
Jos joavku gávnnaha ahte lea dárbu, de galgá dán oassáige ráhkadit árvalusa.
Áššedovdi joavku galgá maid čilget barggus Davviriikkalaš sámi áššiid ámmátolbmuidorgánii maŋimusat juovlamánu 31. b. 2005.
Jos lea dárbu eanet áššedovdiide, de áššedovdi joavku sáhttá dakkáriid váldit bargui dárbbu mielde.
Jos barggu bále čuožžila dárbu oažžut čielggadančálli, de sáhttet bargui bidjat dakkár čálli.
Čoahkkimis mii lei Helssegis skábmamánu 13. b. 2002, nammadedje čuovvovaš
áššedovdi lávdegotti, mii galgá álggahit barggu ođđajagemánu 1. b. 2003:
Juris kandidáhta Mattias Åhrén, Ruoŧŧa – su nammadii Sámediggi,
Várrelahttu juris kandidáhta (maŋŋil searvehoavda) Malin Brännström,
Várrelahttu veahkeheaddji ossodathoavda Marcus Laurent,
Professora juris doavttir Martin Scheinin, Suopma – su nammadii Sámediggi,
Várrelahttu láhkadovdi čálli Heikki J. Hyvärinen.
Áššedovdi joavkku váldočálli lea
Guovvamánu 1. b. 2005 álggii maid Alimusrievtti čielggadeaddji Susann Funderud
artihkkala mat juohkásit čieža sierra kapihttalii.
dás njealje gillii: dárogillii, ruoŧagillii, suomagillii ja davvisámegillii.
joavku lea dattetge atnán norgalaš ja ruoŧŧilaš teavstta vuođđun bargosis, ja danne dat
Áššedovdi joavkkut ovdehit ahte
konvenšuvnna suomagielalaš ja sámegielalaš álgoteavsttat dárkkistuvvojit dasto
3.2 Nammadeapmi ja bargomearrádus (mandáhta)
Áššedovdi joavku nammaduvvui skábmamánu 13. b. 2002.
Das leat leamaš guđege
riikkas guokte lahtu ja sudno persovnnalaš várrelahtut, ja nuppi dain lahtuin ja su
várrelahtu leat guđege riikka sámedikkit ieža nammadan.
3.3 Vuolggabáikkit ja bargovuohki
Sámeráđđi – ovddeš Davvirikkaid sámeráđđi – ovddidii árvalussan sierra
Árvalusa doarjjui jagi 1988 raporta maid norgalaš sámi
sámevuoigatvuođa čielggadusa áirasat ráhkadedje. Davviriikkalaš ráđi čoahkkimis
jagi 1995 Suopma, Norga ja Ruoŧŧa sohpe čielggadit davviriikkalaš sáme
Bargojoavku vuođđuduvvui jagi 1996 jođihit dán
barggu. Bargojoavkku raporta ovddiduvvui geassemánus 1998, ja joavkku ráva lei
Áššedovdi joavkku vuolggabáikkit ja bargovuohki lea čilgejuvvon kapihttalis
4. Áššedovdi joavkkus leat leamaš 15 čoahkkima.
Vuosttamuš ášši mii
Gaskavuohta Ruošša sámiide lea váldojuvvon ovdan čuoggás 5.3.
dát lea Suoma, Norgga ja Ruoŧa gaskasaš konvenšuvdna, de konvenšuvdna ii
golbma stáhta berrejit láhčit dilálašvuođaid buriid gulahallamiidda maiddái Ruošša
Konvenšuvdna fátmmasta sámiid guđet ásset Suomas, Norggas dahje
duhtan buktit oanehis historjjálaš visogova, geahča čuoggá 6.2.
Čuoggás 6.6 lea buohtastahtti
visogovva mii čájeha muhtun váldočuoggáid sámi dilálašvuođain konvenšuvdna
stáhtain. Čuoggás 6.7 čilgejuvvojit oanehaččat sámiid rievttálaš dilálašvuođat
Čuoggás 6.8 čilgejuvvo orgánaid birra mat barget riikkarájiid rastá oktasaš sámi
Dán barggu jotkkii 2001 Sámi áššiid davviriikkalaš ámmátolbmuid
Jagi 2000 rájis lea ásahuvvon
bissovaš ovttasbargu politihkalaš dásis sámediggepresideanttaid ja Suoma, Norgga ja
Ruoŧa sámi áššiid ovddasvástideaddji ministariid gaskka.
ráhkaduvvot daid riikkaidgaskasaš instrumeanttaid ektui mat čatnet dán golbma riikka: Suopma, Norga ja Ruoŧŧa leat guhtege sierra searvan riikkaidgaskasaš
sámiid riektedillái. Dán oktavuhtii gullevaš deaŧaleamos álbmotrievttálaš
instrumeanttat ja daid mearkkašupmi áššedovdi joavkku bargomearrádussii
gieđahallojuvvo dárkileappot kapihttalis 7.
Čuoggás 7.3 čilgejuvvo jagi 1989 ILO-konvenšuvdna nr. 169, mii lea
álgoálbmogiid ja čearddaid birra mat ásset sorjákeahtes riikkain. Dán konvenšuvnna
Norga lea ratifiseren, muhto ii Suopma iige Ruoŧŧa.
Goappašat riikkat leat dattetge
áššedovdi joavkkus das ahte sámekonvenšuvnna ávnnaslaš sisdoallu ii sáhte dási
Čuoggáin 7.4 ja 7.5 čilgejuvvojit jagi 1966 guovtti ON-konvenšuvnna artihkkalat
– dan konvenšuvnna mii lea siviila ja politihkalaš vuoigatvuođaid birra, ja dan mii lea
ekonomalaš, sosiála ja kultuvrralaš vuoigatvuođaid birra – mat leat erenoamáš
nállevealahemiid heaittiheami birra (čuokkis 7.6), jagi 1989 konvenšuvdna mánáid
vuoigatvuođaid birra (čuokkis 7.7), jagi 1979 konvenšuvnda nissonolbmuid buotlágan
vealahemiid heaittiheami birra (čuokkis 7.8) ja jagi 1993 konvenšuvdna biologalaš
Čuoggás 7.9 máinnašuvvo UNESCO-konvenšuvdna mii bođii 1960 oahpahusas
Eurohparáđi rápmakonvenšuvdna unnitloguid suodjaleami várás mii bođii
1995, lea áššin čuoggás 7.11.
EU siskkobealde lea vejolaš čujuhit beavdegirjái nr. 3 mii gullá soahpamuššii
dilálašvuođaid (čuokkis 7.13), ja Eurohpa-uniovnna jagi 2000 ráđđedirektiivii
2000/43/EF, mii bidjá dihto dási vuolimus dássin EU siskkobealde suodjaleapmái
vealaheami vuostái náli ja čerdiigullevašvuođa geažil (čuokkis 7.14).
Álbmoga vuoigatvuohta ieš beassat mearridit lea leamaš guovdil go áššedovdi
joavku lea bargan konvenšuvdnateavsttain.
Čuoggás 7.16 čilgejuvvo mii ieš
mearridanvuoigatvuohta lea álbmotrievttálaš mearkkašumis.
dievasmahttá mielddus 3, mii lea sámi álbmoga iešmearridanvuoigatvuođa birra.
Čuoggás 7.17 čilgejuvvo bargu ON-julggaštusain, mii lea álgoálbmogiid
ON lea jagi 1984 rájis bargan dakkár julggaštusa hábmemiin.
Lahttostáhtaid šiehtadallamat leat jagi 1995 dáhpáhuvvan Olmmošvuoigatvuođaid
kommišuvnna vuollásaš bargojoavkkus. Álgoálbmotáirasatge miehtá máilmmi leat
árjjálaččat searvan dáidda šiehtadallamiidda.
bargojoavkkus ja ovddidan oktasaš árvalusa.
Bargu álgoálbmogiid vuoigatvuođaid
ON-julggaštusain joatká ain.
3.7 Sámiid sajádat davviriikkalaš sámekonvenšuvnnas
Kapihttalis 8 gieđahallojuvvo dat, ahte sáhttetgo sámit leat oasálaččat konvenšuvdnii.
Sámit eai galgga árvalusa mielde leat oasálaččat davviriikkalaš sámekonvenšuvdnii.
Dattetge lea dárbu ahte sámedikkit ovttasráđiid mihtet konvenšuvnna sisdollui.
Sámedikkiid dohkkeheapmi danne biddjojuvvo eaktun konvenšuvnna ratifiseremii ja
3.8 Mearkkašumit muhtun mearrádusaide
Kapihttalis 9 leat mearkkašumit konvenšuvdnaárvalusa artihkkaliidda.
Dán árvalusa oppalaš oasis (kap. 2 – 8) lea duššefal ráddjejuvvon mearrái
čađahuvvon ákkastallamat daid mearrádusaid bealis mat eavttuhuvvojit konven
šuvdnateavsttas. Dasa lea muhtumassii sivva ahte sáhkan leat mealgadii áššit mat leat
juo leamaš ovdan almmolaš čielggademiin ja divaštallamiin.
Muhto dán oppalaš oasi
ráddjehussii lea maid dat, ahte áššedovdi joavku lea válljen ákkastallat eavttuhuvvon
erenoamáš stuorra ášševiidodaga geažil.
Konvenšuvdna lea vuosttamuš čohkkejuvvon
Dat lea ođđa stáhtarievttálaš ráhkadus, man dihte dasa lea ovdasátni.
vuođđun konvenšuvdnii ja buktá oidnosii sihke stáhtaeiseválddiid ja sámedikkiid
3.9.2 Konvenšuvdnaárvalusa kap.. I: Sámi álbmoga dábálaš vuoigatvuođat
Árvalusa vuosttamuš kapihttalis leat 13 artihkkala mat siskkildit dábálaš vuoigat
vuođaid, artihkkaliid mat leat vuođđun konvenšuvnna artihkkaliidda muđui.
Artihkkal 1 muitala konvenšuvnna ulbmila, namalassii sihkkarastit sámi álbmoga
Dat mearkkaša ahte sámegiela, sámi kultuvrra, ealáhusaid ja
servodateallima ovdáneapmi galgá sihkkarastojuvvot nu unnán heađuštusaiguin go
Artihkkal 3 nanne ahte sámiin lea álbmogin iešmearridanvuoigatvuohta.
sámiide guđet ásset konvenšuvnna golmmma riikkas.
konvenšuvnna mielde leat sámit.
Artihkkal 5 muitala geain leat geatnegasvuođat konvenšuvnna mielde.
geat doaimmahit almmolaš válddi, fertejit čuovvut konvenšuvnna mearrádusaid.
Álkivuođa dihte lea konvenšuvnna guđege artihkkalis sáhka stáhta
geatnegasvuođain, muhto artihkkala 5 (vihtta) mearrádusa mielde dakkár sátnádat
fátmmasta buohkaid guđet doaimmahit almmolaš válddi – ii dušše stáhta, muhto
maiddái guvllolaš, suohkanlaš ja priváhta riektesubjeavttaid maidda lea addojuvvon
Artihkkal 6 muitala mearrideaddji sátnádagaiguin stáhtaid geatnegasvuođaid sámi
Artihkkal 7 cegge vuosttamuš lađđasis gildosa vealaheames sámi álbmoga ja
doaibmabijuid sámiid várás, Nubbi lađas mearrida ahte stáhtat galget álggahit
positiiva doaibmabijuid sámiide gokko lea dárbu dán konvenšuvnna vuoigatvuođaid
Dakkár positiiva sierradoaibmabijut eai galgga adnojuvvot ehpe
rievttalaš vealaheapmin álbmotrievttálaš njuolggadusaid mielde.
Artihkkal 8 nanne ahte konvenšuvnna vuoigatvuođat leat unnimusvuoigatvuođat.
Konvenšuvdna ii hehtte stáhta addimis sámiide stuorit vuoigatvuođaid go daid mat
Artihkkal 9 geatnegahttá stáhtaid čájehit heivvolaš gudnejahttima sámi árbe
vieruide ja riekteipmárdusaide.
Dat galgá vuhtii váldojuvvot go ođđa lágat ráhka
duvvojit, ja go dat geavahuvvojit duopmostuoluin ja hálddahusas.
Deaŧalaš ulbmil dán konvenšuvnnas lea geahppudit sámiid ovttasráđálaš
Artihkkalat 10, 11 ja 12 siskkildit njuolggadusaid mat
álkkásmahttet dakkár ovttasráđálaš doaibmama kultuvrralaš ja ealáhuslaš suorggis, ja
Artihkkala 13 mielde stáhtat galget árvvus atnit sámi leavgga ja eará dakkár sámi
symbolaid, nugo álbmotlávlaga ja sámi álbmotbeaivvi guovvamánu 6. beaivvi.
Kapihttal II regulere vuos ja ovddimusat sámedikkiid rolla sámi álbmoga ovddas
teaddji orgánan ja sámedikki rolla ovttasdoaibmamušainis eará eiseválddiiguin.
Artihkkal 14 mearrida ahte Sámediggi galgá leat guđege dan golmma riikkas, ja
bidjá ovdan bajimuš sátnádagaiguin mat doaimmaid dat gullet sámedikkiide.
Artihkkala 3 nannema mielde sámiin lea vuoigatvuohta iešmearrideapmái, ja
artihkkala 14 mielde sámedikkis galget leat dakkár doaimmat maiguin dat sámiid
beales sáhttá doaimmahit iešmearridanvuoigatvuođa. Čuovvovaš artihkkaliin
regulerejuvvo dárkileappot sámedikki iešmearridanvuoigatvuođa hálddašeapmi dán
Artihkkalis 15 lea mearrádus dasa maid sámedikki mearrida iešráđálaččat riikkalaš
ja riikkaidgaskasaš rivttiid vuođul.
Sámedikkis ferte nugo earáge orgánain leat
láhkavuođđu go dahká mearrádusa mainna doaimmaha válddi. Dakkár mearrádusaid
mat eai mearkkaš ahte váldi doaimmahuvvo, Sámediggi sáhttá dahkat almmá mange
Artihkkal 16 buktá mearrádusaid sámedikki vuoigatvuođas beassat šiehtadallat
Áššiin mat mearkkašahttet ollu sámiide, eiseválddit galget
šiehtadallat sámedikkiin ovdalgo dahket mearrádusa.
Artihkkal 17 regulere sámedikkiid vuoigatvuođa eará ášševálmmaštemiin.
Artihkkal mearrida ahte sámedikkis lea vuoigatvuohta ovddasteapmái almmolaš
ráđiin ja lávdegottiin, omd. láhkalávdegottiin mat gieđahallet áššiid mat beroštahttet
Dasto mearriduvvo ahte sámedikkis lea vuoigatvuohta oažžut gieđahallamii
Stáhtain lea iešmerrideaddji geatnegasvuohta
čielggadit leago dárbu sámedikkis oažžut cealkámuša ovddalgihtii, ja galgágo
Artihkkal 18 buktá njuolggadusaid riikkačoahkkima ja sámedikki gaskavuođas.
Sámedikkit dat galget riikkaidgaskasaš dilálašvuođain ovddastit sámiid artihkkala 19
Sámedikkit leat ođđalágan ovddasteaddji orgánat. Doloža rájis sámi servo
Artihkkala 22 mielde stáhtat galget aktiivvalaččat viggat mearridit mii sáme
Vuoigatvuohta seailluhit ja ovddidit iežas giela ja kultuvrra lea álbmoga guovdilis
Kapihttal III siskkilda mearrádusaid sámiid vuoigat
vuođain ja stáhtaid geatnegasvuođain sámegillii ja sámi kultuvrii.
Artihkkal 23 nanne sámiid vuoigatvuođa geavahit ja ovddidit gielaset. Artihkkal
Artihkkaisl 25 leat sierra njuolggadusat mediaid birra.
mearkkašupmi demokratiija, giela, kultuvrra ja servodateallima ovddideapmái, ja dat
Mearrádus geatnegahttá stáhtaid fuolahit, ahte leat sámegielalaš prográmmat radios ja TVs, ja ahte almmuhuvvojit
sámegielalaš aviissat.
Oahpahusvuogádaga hábmejupmi lea erenoamáš deaŧalaš sámi kultuvrra ja
nuorain galgá leat vuoigatvuohta sámegielalaš oahpahussii ja sámegiela oahpahussii.
Dáid guovlluid olggobealde sámi skuvlavázziin galgá leat vuoigatvuohta beassat
oahpahussii. Riikkalaš oahppoplánat galget ráhkaduvvot ovttasráđiid sámedikkiin.
Artihkkal 27 buktá njuolggadusaid dutkama birra, ja dat mearridit ee. ahte dutkan
mii lea deaŧalaš sámi servodahkii, ferte sihkkarastojuvvot.
Máhttu sámi kultuvrras ja servodateallimis lea eaktun sámiid ja váldoálbmoga
Artihkkal 28 buktá njuolggadusaid das, mii oahpahuvvo ja
juhkkojuvvo diehtun sámiid birra álbmogii muđui.
Go olmmoš deaivvada dearvvašvuođa ja sosiála ásahusain, de lea erenoamáš
deaŧalaš ahte beassá geavahit gielas ja oažžu doavtterveahki ja divššu mas su giella ja
Artihkkal 29 geatnegahttá stáhtaid ovttasráđiid sáme
dikkiiguin organiseret dearvvašvuođa ja sosiála fálaldagaid, nu ahte heivejit sáme
Artihkkal 30 nanne ahte sámi mánáin ja nuorain lea vuoigatvuohta čuovvut iežaset
vuoigatvuođa sihkkarastima dihte lea erenoamáš deaŧalaš ahte oahpahus lea sámegillii
ja sámegielas, ja ahte oahpahus muđuige lea heivehuvvon sámi kultuvrii.
Artihkkala 31 mielde stáhtat galget gudnejahttit sámi álbmoga vuoigatvuođa
hálddašit iežas árbevirolaš máhtu ja sápmelaš ilbmademiid.
Árbevirolaš máhttu lea máhttu mii johtá buolvvas bulvii, nugo omd. máhttu
šattuid, elliid ja eará luondduváriid birra, ja das mo daid lea riekta hálddašit.
Daid buohkat galget hálddašit
ovttasráđiid sámedikkiin.
Artihkkala 33 mielde stáhta geatnegasvuođaide gullet maid geatnegasvuođat
sámi kultuvrii, maiddái ávnnaslaš kulturvuđđuige.
3.9.5 Konvenšuvdnaárvalusa kapihttal IV.: Sámiid vuoigatvuohta eatnamiidda ja
Kapihttalis IV leat mearrádusat eanan- ja čáhceresurssaid vuoigatvuođain ja daid
resurssaid hálddašeamis.
Kapihttalis leat čieža artihkkala.
Artihkkal 34 cealká ahte guhkesáigásaš árbevirolaš eanan- ja čáhceguovlluid
vuoigatvuohta joatkit dan geavaheami, geahča nuppi lađđasa.
vuoigatvuođaide eatnamiidda maidda gullet jávrrit ja čázádagat.
Artihkkala 35 mielde stáhtain lea geatnegasvuohta identifiseret daid
láhkaásahussii, vai sámit sáhttet iskat iežaset eanan- ja čáhcevuoigatvuođaid
nr. 169 artihkkalis 15, ja ON-konvenšuvnnas mii gieđahallá siviila ja
Jos artihkkala 36 mielde addojuvvo vuoigatvuohta geavahit luondduriggodagaid
dahje meassat luonddu, de galgá Artihkkala 37 mielde dain sámiin geaidda dat
čuohcá, leat vuoigatvuohta oažžut buhtadasa dahje vejolaččat oasi vuoittus.
Artihkkalis 38 leat mearrádusat vuoigatvuođaid birra vuotna- ja
geavaheapmi dain njuolggadusain mat gullet artihkkaliidda 34 – 37, galgá
Dán artihkkalis lea mearkkašupmi vuos ja ovddimusat
Norgga dilálašvuođaide geográfalaš sivaid geažil, ja dainnago dan riikkas
sámiid árbevirolaš resursageavaheapmi lea nannosit sajáiduvvan vuonaide ja
Artihkkala 39 mielde sámedikkis galgá leat vuoigatvuohta leat
dievasmahttá artihkkala 36 mearrádusa.
resurssaid artihkkala 36 mielde, de artihkkala 39 mearrádus boahtá fápmui go
dat lohpi dasto čađahuvvo.
Artihkkal 40 addá sámediggái vuoigatvuođa leat mielde mearri
suodjaleami birra. Mearrádusa lea dárbu geahčadit oktan arvat eará
Das mearriduvvo ahte
Norggas ja Ruoŧas boazodoallu ain dálge lea sámiide várrejuvvon ealáhus
sámi boazoguohtunguovlluin.
Suomas, mas boazodoallu ii leat dál dušše
sámiide gullevaš sierravuoigatvuohta, stáhta galgá nannet sámi boazodoalu.
Artihkkal 43 gusto riikkarájiid rasttideaddji boazodollui. Mearrádus
nanne ahte rádjerasttideaddji boazodoalu jođihanvuoigatvuođa vuođđun lea
Čearut, siiddat dahje bálgosat sáhttet
gaskaneaset soahpat vuoigatvuođain guođohit bohccuid nuppi riikka rájiid
siskkobealde. Goappáge bealde ráji boazodoallit sáhttet dakkár soahpa
mušaiguin álggahit ovttasbarggu. Mađe muddui dakkár soahpamušat eai leat
galget čuvvojuvvot vuhtiiválddedettiin guhkesáigásaš geavahemiid.
3.9.7 Konvenšuvdnaárvalusa kapihttal VI: konvenšuvnna čađaheapmi ja
šuvnna čađaheami ja ovddideami.
Artihkkal 45 mielde galgá vuođđuduvvot konvenšuvdnalávdegoddi
mii goziha konvenšuvnna ollašuhttima.
njuolga geavahahtti riikkalaš láhkan.
Artihkkal 47 buktá njuolggadusaid stáhtaid ekonomalaš geatnegas
vuođain čađahit konvenšuvnna, ja das mo geatnegasvuođat juohkásit sin
3.9.8 Konvenšuvdnaárvalusa kapihttal VII.: Loahppamearrádusat
Dán kapihttala njeallje artihkkala čuvvot dábálaš álbmotrievttálaš geavada
earret dakko ahte ratifikašuvdna ja konvenšuvnna maŋŋilis nuppástusat
sáhttet čađahuvvot easkka dallego dat golbma sámedikki leat dohkkehan dan,
geahča artihkkala 49 ja 51.
Vuolggabáikkit ja bargovuohki
Sierra sámekonvenšuvnna sávaldaga sámit ovddidedje Sámeráđi bokte, mii lei ovddeš
Davvirikkalaš sámeráđđi.
Vuođđun lei, go sierra sámekonvenšuvdna gáibiduvvui,
ahte sámit deattuhedje iežaset leat okta álbmot mii dáhttu seailluhit ja ovddidit iežas
kultuvrra, giela ja servodateallima beroškeahttá riikkarájiin. Davviriikkalaš sámeráđi
ásaheapmi jagi 1956 lei ilmma dan sávaldagas, ahte galggašii ásahuvvot ja lágiduvvot
organiserejuvvon ovttasbargu sámiid gaskka rastá riikkarájiid. Dat boahtá čielga
sepmosit oidnosii resolušuvnnas maid sámekonfereansa mearridii Jielleváris 1971,
” Mii sámit leat okta álbmot, ja riikkaid rájit eai galgga rihkkut álbmogeamet
27. artihkkala mielde, ja rávve riikkaid oktiiheivehit iežaset sámepolitihka davvi
” Eanet áššit veaddjájit dasto vel dan beallái, ahte davviriikkat berrejit ulbmádit oažžut áigái sámi kulturvuoigatvuođaid konkrehta soahpamušnannema Davvin.
Davviriikkat leat institušuvdnen politihkalaš ja rievttálaš ovttasbarggu Davviriikkalaš ráđi ásahemiin.
Dat leat guhkibuš áiggi bargan riikkaid sierra lágaid soabahit máŋgga suorggis, ja dainna lágiin guottihan juoidá maid lea vejolaš gohčodit guvllolaš álbmotriekteilmman dihto surggiin. ”
Golggománu 1988 raporttas maid norgalaš sámi vuoigatvuođalávdegoddi, ruoŧŧilaš
sámevuoigatvuođalávdegoddi ja suopmelaš sámevuoigatvuođalávdegoddi ráhkadedje,
sii dorjot davviriikkalaš sámekonvenšuvnna árvalusa.
regulerejuvvot dakkár konvenšuvnnas, raporta namaha stáhtaid ovddasvástádusa
sámegielas, sámi kultuvrras ja ealáhuseallimis, ja stáhtaid ovddasvástádusa das, ahte
Davviriikkalaš boazodoalloáššiid ovttasbarganorgána lea jagi 1992 rájis máŋgga
dáhpáhusas čuoččaldahttán áššin sámekonvenšuvnna (geahča dárkileappot dán orgána
Dán orgána bargu dagahii dan, ahte Davviriikkain ášši bođii
Davviriikkalaš Ráđi čoahkkimis Reykjavik-gávpogis guovva
mánus 1995 sohpe Suopma, Norga ja Ruoŧa čielggadit dárbbu davviriikkalaš sáme
” Ministtarčoahkkin davviriikkalaš sámekonvenšuvnna álgaga birra, Reykjavik 28.2.1995.
Sámi ja boazodoalu áššiid davviriikkalaš ovttasbarganorgána dokumeantta vuođul ministarat mearridedje ahte dat golbma riikka galget ovttasráđiid oččodit áigái davviriikkalaš sámekonvenšuvnna.
Oktasaš bargojoavku galgá vuođđuduvvot, man bargomearrádussan lea čielggadit konvenšuvnna dárbbu ja vuođu.
Norgga galgá johtui doaimmahit barggu. ”
Dat dokumeanta masa beavdegirji čujuha, cealká ná:
” Dainnago sámit ásset okta álbmogin Norggas, Ruoŧas ja Suomas, de dáid riikkaid oktasaš ovddasvástádus lea seailluhit ja ovddidit sámiid ealáhusvuođu, giela ja kultuvrra.
Vai sámit álbmogin sáhttet seailluhit iežaset oktasaš sámi iešvuođalági ja doaibmat okta álbmogin riikkarájiid rastá, de lea deaŧalaš deattuhit dan golmma riikka oktasaš ovddasvástádusa ja oktasaš geatnegasvuođaid sámiide.
Vai sámi kultuvra, giella ja servodateallin ovdána buoremus ládje ealasvuođain, de lea vuođđodárbu ahte dát golbma riikka ovttamielalaččat oktiiheivehuvvon rahčamušaiguin lágidit sámiide vejolašvuođaid nu, ahte ieža sáhttet mearriduvvon rámaid siskkobealde stivret ovdáneami.
Ovddimusat lea stuorra mearkkašupmi das, ahte stáhtat vigget ráhkadit nu bures doaibmi oktasaš rievttálaš standárdda go vejolaš sámiid álgoálbmotdili várás ja sin vejolašvuođaid várás ovddastemiiguin ovddidit deaŧalaš sámepolitihkalaš áššiid sihke riikkalaš eiseválddiide ja davviriikkalaš ovttasbarganorgánaide.
Dasto lea deaŧalaš ahte oktiiheiveheapmi lea nu buorre go vejolaš, ja ahte sierra ortnegiin ja doaibmabijuin lea ovttasbargu, mainna oktasaš návccat sáhttet váikkuhit beaktileappot ja buorebut geavahit resurssaid. ”
Sámeráđđi doarjjui sámekonvenšuvdnabarggu sámekonfereanssas mii lei Murmansk
Sierra cealkámušas daddjojuvvo ee. ná:
” Stáhtain lea danne erenoamáš geatnegasvuohta láhčit dilálašvuođaid nu, ahte sámi servodat ovdána ja dan joatkevaš ovdáneapmi sihkkarastojuvvo riikarájiid rastá.
Go sámiid rievttálaš, kultuvrralaš, ekonomalaš, sosiála, ealáhuslaš ja politihkalaš sajádat galgá nu sihkkarastojuvvot, de dat sihkkarastin berre dáhpáhuvvat ee. sierra sámekonvenšuvnnain maid stáhtat sohpet gaskaneaset. ”
Dan golmma riikka sámedikkitge leat dorjon davviriikkalaš sámekonvenšuvnna
Das dahke mearrádusa oktasaš čoahkkimis maid dolle 1995.
1996 ja 1997 dahke davviriikkalaš sámekonvenšuvnnas mearrádusaid oktasaš
Sámedikkit galget viidáseappot bargat Davviriikkalaš Ráđi miellahttovuođain sierra dan barggus mii lea jođus davviriikkalaš sámekonvenšuvnnain. ”
Bargu mii galggai čielggadit dárbbu ja vuođu davviriikkalaš sámekonvenšuvdnii,
Barggu doaimmaheaddji joavkkus ledje 12 lahtu, guđege
Guđege riikka ovddastedje golbma lahtu, mat bohte golmma sierra
departemeanttas, ja okta sámediggelahttu.
geassemánus 1998, ja joavkku árvalus lei ahte davviriikkalaš sámekonvenšuvdna
Dat rávvagat bohtet ovdan raportta čuoggás 2.8 nr. 2:
” Davviriikkalaš bargojoavku lea čađahan ovdabargguid dan joatkevaš prosessii mii doalvu davviriikkalaš sámekonvenšuvnna válmmašteapmái.
Ovttamielalaš bargojoavku duođašta deaŧalažžan davviriikkalaš sámekonvenšuvnna válmmaštanbarggu, ja dat berre joatkit.
Bargojoavku dárkkálmastá ahte davviriikkalaš sámekonvenšuvdnii leat sihke vuođđu ja dárbu.
Dan vuođul bargojoavku rávve davviriikkalaš sámekonvenšuvnna áigáioččodanbarggu joatkit.
Vejolaš bargovuohki lea nammadit áššedovdi joavkku mii joatká barggu ja čielggada dárkileappot ovdalgo vejolaččat nammaduvvo šiehtadallanlávdegoddi. ”
Dát lea leamaš deaŧalaš duogášávnnasin áššedovdi joavkku bargui.
Áššedovdi joavkkus leat leamaš 15 čoahkkima.
ođđajagemánu 28. – 29. b. 2003 Karasjok-Kárásjohka
ođđajagemánu 27. –29. b. 2004 Esbo (Hanaholmen)
Áššedovdi joavkku vuosttamuš čoahkkimii ođđajagemánus 2003 bohte sihke
lahtut ja várrelahtut.
ahte várrelahtut servet joavkku earáge čoahkkimiidda. Dattetge ii galgan leat várre
lahtuide čoahkkinbággu.
Vuosttamuš čoahkkimis áššedovdi joavku divaštalai direktiivva vuođul daid
áššiid maid konvenšuvdna galgá reguleret.
Dán čoahkkimii, nugo lunddolaš lea, ii
lean válmmáštuvvon konvenšuvdnateaksta árvalussan.
Ovttamielalašvuohta lei das
ahte jođiheaddji divaštallama vuođul válmmašta vuosttamuš teavstta maid sáhttet
teakstaárvalusa mii gieđahalai ráddjejuvvon mearis artihkkaliid. Joatkevaš
čoahkkimiin konvenšuvnna teakstaárvalus gieđahallojuvvui arvat gerddiid.
Teakstaárvalus lea viiddiduvvon dađistaga áššedovdi joavkku lahtuid árvalusaid
Buot artihkkaliid leat dárkilit divaštallan.
Áššedovdi joavkku bargomearrádus lea leamaš barggu rápman.
bargomearrádus lea viiddis. Listu dain ávdnasiin maid konvenšuvdna sáhttá reguleret,
leat dárbbašlaččat sámiide.
vuođa geažil áššedovdi joavku lea dattetge gávnnahan lunddolažžan gieđahallat maiddái dán ášši.
iešmearrideamis, ja bargomearrádus cealká čielgasit ahte dát ášši galgá gieđahallo
Sámiid iešmearrideapmi lea direktiivva mielde leamaš guovdilis fáddá
Dát ášši lea seammás leamaš garra divaštallamiid sivva go barge
ON-julggaštusain, mii gieđahallá álgoálbmotvuoigatvuoiđaid. Áššedovdi joavku leat
Jođiheaddji lea namalassii searvan Geneva
gávpogii lágiduvvon čoahkkinvuoruide čakčamánus 2003 ja 2004, John B. Henriksen
áirrasin, ja lávdegotti čálli lei dárkojeaddji (observatevra) jagi 2003 čoahkkinvuorus.
Dát oktavuođat ON čađahan bargui, čielggasmahttet ahte iešmearridanvuoigatvuođa
ášši berre čielggaduvvot viiddis álbmotrievttálaš vuođus, ja nu lea dahkkojuvvon
Áššedovdi joavku lea miehtá barggu atnán láidestussan davviriikkalaš
mearkkašumit ledje álggos hábmejuvvon nu ahte čilgejit nuppástusaid mat joatke
vaččat dahkkojuvvojedje árvalustekstii.
hábmejuvvojedje áššedovdi joavkku árvalusa ovdanbidjama várás.
Iežaset čoahkkimiidda lassin, maid áššedovdi joavku doalai, jođiheaddji,
ovttaskas lahtut ja čálli leat barggu oktavuođas searvan earáge čoahkkimiidda.
Bajábealde namahuvvui ahte leat leamaš Geneva-gávpoga čoahkkimiin, main
2004, Hans Danelius doalai sáhkavuoru davviriikkalaš sámekonvenšuvnna barggu
birra. Vahku ovdal Carsten Smith ja Kirsti Strøm Bull finaiga Árborddis ja Deartnás
Áššedovdi joavkku čoahkkima oktavuođas, mii lei skábmamánus 2004,
lágiduvvui čoahkkin norgalaš ja ruoŧŧilaš sáttatgottiiguin mat galge šiehtadallat
čoahkkima bále Gironis (Kiruna) ođđajagemánus 2005 lei čoahkkin Sámeráđi
stivrrain maid. Áššedovdi joavkku čoahkkima oktavuođas Enodagas (Enontekiö)
organisašuvnnaid jođiheddjiiguin. Ja Deanu (Tana) čoahkkima joatkagis geassemánus
2005 áššedovdi joavkku lahtut serve rabas čoahkkimii Sirbmái (Sirbma), mas ee.
Guovvamánu 24. b. 2005 Suoma, Norgga ja Ruoŧa sámedikkit dolle iežaset
vuosttamuš oktasaš dievasčoahkkima Johkamohkis (Jokkmokk).
dán čoahkkimis sáhkavuoru davviriikkalaš sámekonvenšuvnna barggus.
maid sáhkavuoru departemeanttaid gaskasaš čoahkkimis maid gielddaid ja guovlluid
Borgemánu 9. b. 2005 Carsten Smith, Hans Danelius ja Ing-Lill Pavall
čoahkkimaste Gironis (Kiruna) čiežain ruoŧŧilaš čearuin. Jođiheaddjis leat muđui
leamaš čoahkkimat ovttaskas obmuiguin guđet leat sáhttán buktit dieđuid mat leat
Jovkui leat maid boahtán máŋga addosa
ovttaskas olbmuin ja lágádusain, ee. čielggadeapmi sámi radio ja TV birra Suomas,
Norggas ja Ruoŧas, maid Lia Markelin válmmaštii NRK Sámi Radio, SR Sámi Radio,
Dábálaš gažaldagat konvenšuvnna birra
Álggos lea lunddolaš kommentet muhtun dábálaš gažaldagaid main áššedovdi joavku
lea ferten cealkit juoidá.
Dát gažaldagat leat muhtumassii jerrojuvvon áššedovdi
joavkku direktiivvas, muhtumassii dat leat čuožžilan barggu botta. De lea vuos
gažaldat man muddui Davviriikkalaš sámekonvenšuvdna galgá leat vuoigatvuohta
konvenšuvdna vai rápmakonvenšuvdna, ja nuppádassii gaskavuohta Ruošša sámiide,
goalmmádassii konvenšuvnna autoritatiiva giella.
konvenšuvdnii oasálaččat, lea maid dakkár bajimuš gažaldat maid direktiiva atná
ulbmilin ahte áššedovdi joavku galgá gieđahallat.
Dát Čuolbmagihppu lea mielde
sierra kapihttalin árvalusas, namalassii kapihttalin 8.
5.2 Vuoigatvuohtakonvenšuvdna vai rápmakonvenšuvdna ?
čađahit. Rápmakonvenšuvnnain lea jeavddalaččat sáhka bajimuš ulbmiliin,
dahje duššefal unna mearážis – ođđa konkrehta vuoigatvuođaid dahje geatnegas
ráhkadan konvenšuvdnaárvalusa mas leat sámiide konkrehta vuoigatvuođat ja
stáhtaide seammaveardásaš geatnegasvuođat.
Dat dat lea šaddan boađusin go
áššedovdi joavku lea dárbbu geahčadan ja meroštallan direktiiva bidjan sektoriid
Konvenšuvdnamearrádusaid dárkilvuohtadássi rievddalda. Guđege
Dát ilbmá buori muddui guđege mearrádussii
gullevaš mearkkašumiin.
Soames suorggis, earret eará sámi giellavuoigatvuođaid
suorggis, teaksta lea dárkil, ja das lea muhtumassii sáhka viehka konkrehta
vuoigatvuođain ja geatnegasvuođain, maid árvalus ulbmáda.
konvenšuvdnaásahus mii dál lea ja geatnegahttá dan golbma riikka, unnibuš dahje
stuoribuš mearis, lea leamaš barggu rápman.
Direktiivvas vuolgá ahte áššedovdi joavku galgá divaštallat gaskavuođa Ruošša
sámiide, dainnago sámit leat álgoálbmot maiddái Ruoššasge.
Dát konvenšuvdna lea
eai ovdasánis eaige konvenšuvdnateavstta artihkkaliin.
dattetge sávahahttin ahte dat golbma stáhta láhčet dilálašvuođaid nu, ahte lea vejolaš
ealáhuslaš ovttasdoaibmamii maid artihkkal 11 geahčada.
Namaheastit sáhttit ahte jos
sápmelaš gii lea Ruošša riikkavuloš, ássá guđege konvenšuvdnastáhtii, de konven
Áššedovdi joavku lea doallan čoahkkima Ruošša sámiid ovddasteddjiiguin
ođđajagemánus 2005 Girona (Kiruna) čoahkkima oktavuođas. Das bohte ovdan
Áššedovdi joavku lea barggustis gulaskuddan Roavvenjárgga universitehta
sámegiela lektoriin Leif Rantalain Ruošša sámiid birra.
Son lea čilgen Ruošša sámiid
Dat lea váldojuvvon mielde mielddusin 2 árvalussii.
Čuoggái 6.7 lea
váldojuvvon oanehis čilgehus Ruošša sámiid birra.
Vejolaš lávkkiid vuolgit Ruošša eiseválddiid guvlui fertejit riikkaid poli
tihkalaš eiseválddit ieža árvvoštallat. Áššedovdi joavku addá diehttevassii doaivvu
Konvenšuvnna autoritatiiva gielat šaddet leat suomagiella, dárogiella, ruoŧŧagiella ja
Áššedovdi joavku lea lassin mearridan ahte árvaluvvon konvenšuvdnateaksta berre
ruoššagillii ja eŋgelasgillii.
Dát konvenšuvdnateavsttat eai galgga leat autoritatiiva
Sámit leat okta álbmot, dohkkehuvvon álgoálbmogin ja ássit Suomas, Norggas,
Sátni ” same ” boahtá sánis Sápmi, mii mearkkaša sihke dan
geográfalaš territora mas sámiid leat árbevirolaččat ássan, ja sámi álbmoga iežas.
Doaba lea buot sámi suopmaniin.
Sápmi mearkkaša nappo dalle sihke sámi eatnama
oktasaš giella, kultuvra ja historjá.
Sámiid áramus ássanguovlu lea viiddis, ja dat ollá lulde Femunden-jávrri rájis
Guvlui čáhket stuorra kultuvrralaš ja ealáhuslaš
Viiddis girjjálašvuohta lea sámiid birra, sin kultuvrra, ealáhusaid, servodat
eallima ja gaskavuođa birra nationála stáhtaide.
máŋga almmolaš čielggadeami mat erenoamážit gieđahallet sámi áššiid. Sámi áššit
leat maid ovdan dakkár čielggademiin mat eai erenoamážit gieđahala sámiid. Dan
geažil áššedovdi joavku ii ane dárbbašlažžan buktit viiddis čilgehusa sámiid historjjás
ja servodateallimis, muhto lea duhtan oanehis historjjálaš visogovvii, geahča čuoggá
6.2, ja oanehis čilgehussii Norgga, Ruoŧa, Suoma ja Ruošša sámiid birra, geahča
6.2 Historihkka sámiid birra 2. máilmmesoađi rádjai
vensjon ” (davviriikkalaš sámekonvenšuvnna oažžuma dárbu ja vuođđu), ja mii lea
áššedovdi joavkku barggu vuođđoávnnas, lea sierra historihkkakapihttal maid
Áššedovdi joavku ii oainne dárbbu dás buktit sierra
historjjálaš geahčastagaid, muhto duhtá geardut namahuvvon kapihttala addin visogova, veaháš lasihettiin muhtun vuođđaloguid ja sámi álbmoga ja stáhtaid
Kr. f Sámit ilbmet sierra čearddalaš joavkun, ja sámi kultursárgosiid lea vejolaš guorrat ruovttoluotta vássán jahkeduháhii.
Sámit ásset viidát dain guovlluin mat ollet Gaska-Skandinavias davás, dáláš Supmii, Ladogai, ja olles Guoládahkii – buohkanassii 6-700 000 km.
Stuorra osiin dain guovllus sii leat áidna ássit.
Nöteborg-ráfi: Ruoŧa ja Novgoroda gaskasaš rádji.
1326/29 Bilaterála vearuhansoahpamuš Norgga ja Novgoroda gaskka: Dat guokte stáhta galget goappašagat vearuhit sámiid Romssa ja Væleå gaskkas, mii lea Guoládaga lullegáttis.
1300-logus 1500- lohkui Sámiide deaividit máŋgga sajis máŋggageardánis vearuheamit, rievideamit ja bággemat.
Bottenviikka siskkit guovlluid birkálaččat leat ruoŧŧilaš stáhtaválddi ovddasmannit sámiid vearuhemiineaset.
Österbottenis boazodoallit mákset girkui logádasa iežaset ealáhuslobi dihte.
Lágamánni dubme sámiid ja ruoŧŧilaččaid gaskasaš riidduid Ruoŧas.
Ruošša stuorraoaivámuš cealká iežas leat sámiid oaivámuš, attii dárkilis gohččosiid iežas vearrosunddiide, ja dohkkeha sámiid eaiggátvuođa iežaset guovlluide.
Ruoŧŧilaš gonagasváldi váldá birkálaččain alccesis válddi vearuhit sámiid gitta Jiekŋameara rádjai, ja dohkkeha sámiid eaiggátvuođa daidda guovlluide.
Stettin-ráfi: Danmárku-Norga ja Ruoŧŧa sohpet ahte rájit bissot.
Boazodollui dat sáhttá leat leamaš deaŧalaš ahte dohkkehedje nuppi riikka riikkavuložiid vuoigatvuođaid iežaset riikkarájiid siskkobealde.
Johan III nanne Suondovara čearu ” urminnes hävd ” (dološáigásaš vuoigatvuođa) Songa-muotkkis.
Teusina-soahpamuš: Ruošša luoitá Ruŧŧii iežas gáibádusaid vearuheapmái ja isitvuhtii jiekŋameara gáttiin oarjjabealde Várjjaga, ja dasto Ruoŧŧilaš doaibma lassána Finnmárkkus.
Karl IX vearuhanreive mii gusto sámiid vuvddiide, eatnamiidda, jogaide ja čázádagaide.
Karl IX ” suodjalanreive buot vierrásiid vuostái ” muhtun Geama sámesiiddaide dainnago ” siiddat ” mákse vearu ruoŧŧilaš ruvdnui.
Karl IX prentehii Gonagasa Kristofera riikkalága, mii gustui oppalaš láhkan Ruoŧas gitta jahkái 1736.
Láhkagirjji bajilčálasiiddus lei lohkamassii dat gonagasnamma mii sus lei jagi 1604 rájis: ” Carl then IX Sweriges / Finnars / Carelers / Lappars i Norlanden / the Kajaners och Esters i Lijf.
1611-12 Kalmarsoađis dorrot Ruoŧŧa ja Danmárku vuostálaga, ee. das goappás galgá leat isitvuohta Davvikalohta davimus guovllus.
Knäred-ráfi: Ruoŧŧa luoitá gáibádusaid jiekŋameara rittuide, ja Danmárku-Norga oažžu okto jurisdikšuvnna (mearridanválddi) davimus Norgga mearragáttiid ja vuotnaguovlluid badjel.
Dáláš Finnmárkku siskkit guovlu, ja Anár, mearriduvvojit leat ruoŧŧilaš jurisdikšuvnna vuolde, muhto doppege galgá leat dánskalaš-norgalaš vearuheapmi.
Siiddat Njeaidán, Báhcaveadji ja Peisen lulábealde Várjjatvuona eai guoskkahala – dat bissot ruoššalaš jurisdikšuvnna vuolde, ja doppege lea dánskalaš-norgalaš vearuheapmi.
Brömsebro-ráfi: Norga massá Jämtlándda ja Härjedalena Ruŧŧii.
Karl XI bergsprivilegium bidjá dássálagaid ” skattmannen ” ja ” lappen ”.
Vearuheapmi Västerbottena sámi guovlluin: siiddat vearuhuvvojit.
1723/1734 Jagi 1723 ” Bergverksplakaten ” prentejuvvo sámegillii jagi 1734.
Norgga ja Ruoŧa (Suoma) gaskasaš rádji mearriduvvo.
Siskkit Finnmárku šaddá duššefal norgalaš jurisdikšuvnna vuollái.
Guovdileamos áššit das leat sámiid ealáhusfriddjavuohta riikkarájiid rastá, ahte Guovdageainnu rájit namahuvvojit, sierra sámi riektevuogádat, ja sámiid sorjákeahttáivuohta.
Rádji mearriduvvo Suoma ja Ruoŧa gaskka (1810), mii ii mearkkaš maidege jagi 1751 rádjái.
Anár ii dárbbaš máksit Ruššii vearu 1814.
Sámiid guhtet guimmiideaset beallái olli resursageavaheapmi, maid Lappekondisilla regulere, joatká ovddežis, ja dál rastá Suoma-Norgga ráji.
Norga beassá sierra Danmárkkus, ja Ruoŧŧa ovddasta Ruoŧa ja Norgga olgoriikkapolitihka.
Ruošša ja Norgga gaskasaš rádji juohká sámiid maŋimuš oktasaš guovllu.
Ruššii registarastojuvvon Báhcaveaisámit ožžon 1834 vuoigatvuođa joatkit luossabivdduset mearas Norgga bealde.
Rádji mearriduvvo Suoma ja Ruošša gaskka.
Vaikko Lappekodisilla ii heaittihuvvo formálalaččat, de Norgga ja Suoma gaskasaš rádji giddejuvvo boazodollui, ja Suoma riikkavuoložat gildojuvvojit guolásteames ja meahcásteames Norggas.
Davvikalohta boazodoallovuogádagaide dat lea vahágin mii čuohcá viidát.
Norga (Ruoŧŧa) vástida jagi 1859 biehttalemiin suopmelaš fálaldahkii diktit Norgii gullat Suoma buot davimus oasi, vai rádjegiddema heađuštusat eai čuoze sámiide nu bahás.
Boazosámiid gieđahalli ” Felleslappeloven ”, mii lea Ruoŧa ja Norgga gaskka, lasihuvvo Lappekodisillii, mii ii heaittihuvvo.
Suoma ja Ruoŧa gaskasaš rádji giddejuvvo boazodollui.
Riidu kodisilla geažil, muhto vuođđojurdagiid mielde ovttamielalašvuohta das, ahte dan lea veadjemeahttun cealkit heaittihupmái.
Čuovvovaš jagiid, bahča vuostálas viggamušat Norgga ja Ruoŧa gaskka.
Vuosttamuš boazoguohtunkonvenšuvdna sohppojuvvo.
Ruoŧŧilaš boazosámiid guohtunguovllut gáržžiduvvojit Norggas.
Dat dagaha Ruoŧas siskkáldas bággosirdimiid davvin lulás.
Dorpat-ráfi: Suopma oažžu unna oasáža Ruošša guovllus mii lea NorggaRuošša ráji nuorttabealde, ja beassanvejolašvuođa jiekŋamerrii nugohčoduvvon jiekŋamearraguji (” Ishavskorridoren ") bokte.
Jagi 1834 mannosaš vuoigatvuođat šihkkojuvvojit dainna lágiin ahte Norga lotnu eret ovddeš ruoššalaš, dál suopmelaš nuortalaččaid luossabivdinvuoigatvuođaid Mátta-Várjjagis, soahpamušain mii dahkkojuvvo Suoma stáhtain.
Vearjogeavatkeahttáivuohta sohppojuvvo. "
Ishavskorridoren " sirdojuvvo ruovttoluotta Sovjet-uniovdnii.
Máŋga nuortalačča válljejit sirdit Supmii.
Sovjet-uniovnna ja Davviriikkaid sámiid gaskavuođat boatkanit badjel 40 jahkái.
Deaŧaleamos dáhpáhusat dáid maŋŋil bohtet ovdan dás maŋŋelis.
6.3.1 Álgosátni – definišuvdna ja lohku
Suoma Sámediggi lea nu gieskat go jagi 2003 sámediggeválggas čoaggán dieđuid
Suoma sámiid logus ja giellageavaheamis.
sámi, guđet leat sullii 46% olles logus.
ásset sullii 4000 sámi, ja olgoriikkas 585 (buohkanassii sullii 54%
Ruovttugilleguovlluin sámit leat unnitlogus, sullii 1/3 olles veahkadagas.
Suomas definišuvdna sápmelaččas vuolgá lágas sámedikki birra (974/1995; 3
Vuolggasadji lea ahte olmmoš ieš atná iežas sápmelažžan ja ahte sus leat giellalaš
huvvo ahte 1) olmmoš ieš lea oahppan dahje unnimusat nubbi su vánhemiin dahje
namahuvvon olbmo (fjällapp, skogslapp dahje skogslapp) maŋisboahtti dahje ahte 3)
unnimusat nubbi su vánhemiin lea namahuvvon dahje livččii sáhttán namahuvvot
Sámedikki dieđáhusa mielde (jagi 2004) ii leat vejolaš duššefal lága addin
sámedefinišuvnna vuođul mearridit mat olbmuid dat gullet dan jovkui mii lea sámi
Alimus hálddahusduopmostuollu lea dattetge jagi 1999 mearridan daid
6.3.2 Almmolaš suopmelaš sámepolitihkka
Suoma vuođđoláhka (731/1999) mieđiha sámiide álgoálbmoga sajádaga dan
Vuođđolága 17 § 3 mom.
nanne ee. ahte " Sámiin álgoálbmogin ja romalaččain ja eará joavkkuin lea
vuoigatvuođas geavahit sámegiela eiseválddiid luhtte almmuhuvvojit lága hámis. "
čuovvovaš mearrádus mielde (121 § 4 mom): " Iešmearrideami mii hálddašanguovllu
dáfus lea viidát go suohkanat, mearrida láhka.
giellalaš ja kultuvrralaš autonomiija lága mearrádusa mielde. "
Vuođđolága ákkaid mielde sámiid sajádat álgoálbmogin mearriduvvo
riikkaidgaskasaš konvenšuvnnaid mearrádusaid addin vuoigatvuođaiguin.
kultuvra oaivvilduvvo sámiid kulturvuohki mii fátmmasta maiddái sámiid árbevirolaš
dieđáhusastis (jagi 2004) ahte stáhta hálddašanrievttálaš dásis Suopma dohkkeha
sámiid álgoálbmotsajádaga, muhto almmolašvuohta meannuda sámiiguin ovddimusat
Gažaldagat sámiid kultuvrralaš autonomiija ja
sámeáššiid koordinerema birra leat jagi 1996 rájis gullan justitieministeriija bargo
Ollu earáge ministeriijat gieđahallet sámeáššiid.
bargguide gullet ee. boazodoallo-, guolástus- ja meahcástusáššit, ja oahpahus
ministeriija fas gieđahallá oahpahussii ja kulturdoaimmaide gullevaš áššiid.
áššiid. Lávdegotti ságadoalli lea Lapplándda leana eananhearrá.
vel guđa ministeriija áirasat ja guhtta sámedikki válljen áirasa.
Sámit fuolahit iežaset kultuvrralaš autonomiija ruovttugilleguovlluineaset sámedikki
bokte. Sámedikkis leat 21 lahtu guđet válljejuvvojit sámediggeválggas njealje jahkái
Sámedikki doaimmaide gullet sámediggelága 5 § mielde dat áššit mat
gusket sámiid gillii ja kultuvrii ja sin álgoálbmotsajádahkii.
Guovdilis mearrádus lea sámediggelágas dat šiehtadallangeatnegasvuohta mii
" 9 § Šiehtadallangeatnegasvuohta.
Ollašuhttin dihte šiehtadallangeatnegasvuođa áššedoaimmaheaddji eiseválddit galget válmmaštit sámediggái vejolašvuođa oažžut áššiid gulaskuddamii ja šiehtadallat áššis dainna.
Jos Sámediggi ii geavat vejolašvuođa, de dat ii heađuš eiseválddi joatkimis áššegieđahallama. "
vejolašvuođat buorideapmi bissánan, Sámedikki resurssat leat hirbmat unnán ja
Sámedikkis váilu dat autonomiija maid vuođđoláhka bidjá eaktun.
Sámediggi lea suopmelaš hálddahusvuogádaga olggobealde dan dáfus ahte dan
6.3.4 Sámiid eará servodatlaš váikkuhangaskaoamit
Riikkabeivviid bargoortnet (40/1999) 37 § mearrida ahte riikkabeaivelávdegoddi mii
gieđahallá láhkaárvalusa dahje eará ášši mii " erenoamážit guoská sámiide ", galget
Nuortalašláhka (253/1995) siskkilda mearrádusaid loanaid ja eará doarjja
ortnegiid birra, ja dihto sierravuoigatvuođaid birra mat gullet nuortalaččaide.
eallindilálašvuođaid ja dinestusvejolašvuođaid nuortalaš guovllus, ja seailluhit ja
ovddidit nuortalaš kultuvrra ".
Boazodoallu lea oassi sámiid kulturlágis vuođđolága § 17.3 dárkečuokkat čilgehusaid
309/1993 rd ja RP 1/1998 rd), mat leat dáid paragráfaid birra, čujuhuvvo riikka
beivviid vuođđoláhkalávdegotti mearkkašumiide.
Vuođđoláhkalávdegoddi oaivvildii,
vuhtiiválddedettiin riikkaidgaskasaš konvenšuvnnaid áššis ja boazodoalu deaŧalaš
vuođa sámi kultuvrii, ahte vejolaš lea addit sámiide ovdavuoigatvuođa boazodollui
ja olmmošlaš vuoigatvuođat váldojuvvojit vuhtii.
Das beroškeahttá mii lea sámiid
deaŧaleamos árbevirolaš ealáhusvuohki – boazodoalus – suopmelaš láhkaásahus atná
vuođđunis ahte vuoigatvuohta jođihit boazodoalu lea dábálaš vuoigatvuohta, mii gullá
juohke riikkavuložii EES-stáhtain geas lea ruoktu boazodoalloguovllus. Sámiid
ruovttugilleguovlluin (Eanodaga, Anára ja Ohcejoga suohkaniin ja boazodoallo
guovllus Lapin paliskunta Soađegili suohkanis) boazodoallu lea geavadis sámi
ealihahtti bohccuid stuorimus lobálaš lohku odne lea (borgemánus 2004) 85 100
mat leat ruovttugilleguovllus, eaiggáduššet sámit. Guovllu 13 boazoguohtunsearvvis
6.3.6 Sámiid giellalaš vuoigatvuođat
Ođđa sámi giellaláhka (1086/2003) bođii fápmui Suomas ođđajagemánu 1. b. 2004.
Ođđa sámi giellaláhka válmmaštedje justitieministeriijas dan árvalusa
vuođul maid Sámediggi ráhkadii jagi 2002.
riikkabeivviide, de ledje šiehtadallamat Sámedikkiin propositio sisdoalus.
Sámi giellalága ulbmil lea muhtumassii gáhttet dan vuoigatvuođa maid
vuođđoláhka addá sámiide seailluhit ja ovddidit iežaset giela ja kultuvrra ja
muhtumassii suddjet sámiid vuoigatvuođa geavahit gielaset, anársámegiela,
davvisámegiela dahje nuortalašgiela, duopmostuoluin ja eará eiseválddiid luhtte.
Dasto biddjojuvvo almmolašvuhtii geatnegasvuohta doarjut ja ovddidit sámiid
giellalaš vuoigatvuođaid (1 §).
Lága gustonviidodahkii gullet earret sámiid ruovttugilleguovlluid stáhtalaš ja gielddalaš eiseválddiid, maiddái dihto eiseválddit mat dán
guovllu olggobealde leat guovdilat riikkavuložiid riektedorvui.
eiseváldin fievrriduvvojedje Giellaláhkii nuortalaččaid giliráđđečoahkkin, unnitlohko
áššeolmmái (ombudsmann), ja boazoguohtunsearvi (2 §).
" Ulbmil lea ahte sámiid vuoigatvuohta rievttalaš ja dohkálaš diggedollui ja hálddašeapmái dáhkiduvvo beroškeahttá gielas, ja ahte sámiid giellalaš vuoigatvuođat ollašuvvet almmá dan haga ahte sii gáibidit dan erenoamážit " (1 § 3 mom.).
6.3.7 Sámiid vuoigatvuođat eatnamiidda ja čáziide
Suomas leat jagi 1952 rájis áŋgiruššan viđain stáhtalaš dievasčielggademiin main leat
169 vuođul, UM. / dábálaš ossodaga publikašuvnnat, 3/1999; Sámi lávdegotti
Jagi 1990 Suoma ráđđehus ovdehii ahte Suopma, jos searvá ILO álgoálbmot
konvenšuvdnii, galgá dáhkidit sámiide viidát vuoigatvuođaid go otnáš lágat addet
eatnamiidda maid sámit leat árbevirolaččat eaiggáduššan ja main leat ássan, ja dáid
Riikkabeivviid vuođđoláhkalávdegoddi lea seammá
jagi dorjon ahte sámiid vejolaš eananeaiggátvuoigatvuođa ášši farggamusat
váldojuvvo ovdan gieđahallamii riikkabeivviin.
sámiid kultuvrralaš autonomiijii, de válljejedje guođđit láhkaválmmašteami olggo
beallái eananvuoigatvuođaid ášši, go lágaid vejolaš čovdosiidda jáhkke vuos dárbbu
čielggadit eambbo.
Sisriikkaminesteriija attii (1993) Sámeparlamentii bargun čielggadi sámiid
eatnangeavaheami hálddašanáššiid dan vuođul ahte sámiin lea nannejuvvon
vuoigatvuohta geavahit daid eatnamiid maid Vuovdehálddahus (Forststyrelsen)
Eananvuoigatvuođaid čielggadeamit leat ilbman áddjilis ja máŋggabealat
justitieministeriijii ahte eananvuoigatvuođaid ášši lea deaŧalaš go sámiid vuođđo
vuoigatvuođaid viidodat ja sisdoallu árvvoštallojuvvo, ja go árvvoštallojuvvojit ILO
konvenšuvnna 169 ratifiserema eavttut.
justitieministeriija ahte dál dahkat mearrádusaid čielggadit sámiid vejolaš eanan
Pekka Vihervuori čielggadeapmi
Justitieministeriija bijai jagi 1999 hálddahusrávvejeaddji Pekka Vihervuori
čielggadeaddjin – guoskkatkeahttá eananeaiggátvuođa ášši – buktit árvalusa das mo
jávkadit buot mii hehtte ratifiseremis ILO-konvenšuvnna 169. Vihervuori árvalusa
mielde heivešii ovttasráđiid Sámedikkiin vuođđudit eananriektelávdegotti man
bargun lea ovttas Sámedikkiin buktit cealkámuša plánain ja prošeavttain mat gusket
ruovttugilleguovlluid eanangeavaheapmái.
Vihervuori eavttuhii maiddái ahte sierra
eananriektefoanda galggašii ásahuvvot, mii kanálisere guovllu ekonomalaš doaimma
Dasto son eavttuhii dihto nuppástusaid
Vihervuori čielggadeapmi vuostáiváldojuvvui seahkalas dovdduiguin.
Máŋgga cealkámušas atne árvalusaid váttisin ja vierisin.
váilliid Vihervuori čielggadeamis, muhto oaivvildii daid árvalusat leat dárbbašlaččat
(Wirilander) čielggadit eananeaiggátvuođa ášši ja erenoamáš sámelávdegotti.
Lávdegotti bargu lei čielggadit ja buktit árvalusa das
lágiduvvot nu ahte dat muhtumassii suodjala sámiid vuoigatvuođaid álgoálbmogin
seailluhit ja ovddidit iežaset kultuvrra ja árbevirolaš ealáhusaid ja muhtumassii váldá
vuhtii báikkálaš eallindilálašvuođaid.
Lávdegoddi galggai maid geahčadit man muddui ja makkár
Nuortalaččaid vuoigatvuođat ja erenoamášvuođat galge váldojuvvot erenoamážit
Lávdegoddi árvalii iežas čielggadeamis juovlamánus 2001 ahte galggašii
prinsihpalaččat deaŧalaš eanangeavahanáššiid.
sihke sámiid ovddasteaddjit ja dakkárat mat ovddastit álbmoga muđui, almmá
lohpádusaid haga ahte sámiin galgá leat eanetlohku jođihangottis.
ovttamielalaš iežas čielggadeamis.
Maiddái resmissavástádusatge ledje hirbmadit
Lávdegoddi gávnnahii ahte eananeaiggátvuođa čielggadeapmi lea jođus
Sámedikkis, ja eavttuhii ahte sámiid ruovttugilleguovllu eananeaiggátvuođa áššit
galggašedje čielggaduvvot dárkilit Wirilandera árvalusa mielde.
Šiehtadallojuvvui sihke Sámedikkiin ja ráđđehusa siskkobealde.
Láhkaválmmašteapmi jotkkii justutieministeriijas.
Jagi 2002 láhkaárvalusa mielde galge ruovttugilleguovllus nammadit sierra áirrasgotti
man bargun šaddá buktit cealkámuša deaŧaleamos prinsihpalaš áššiin mat gusket
guovllu eanangeavaheapmái.
Áirrasgotti lahtut galge ovddastit sihke Sámedikki ja
báikkálaš álbmoga muđuid.
Árvalusa mielde vuovdestivra sáhttá duššefal sierra ákkaid vuođul spiehkastit
áirrasgotti cealkámušas.
Áirrasgotti aiddonas mearkkašupmi livččii sáhttán prinsihpa
laččat deaŧalaš áššiin šaddat dat, ahte lea álkit buoret vugiin go otnáš dilis heivehit
oktii luondduriggodagaid divššu, geavaheami ja gáhttema dainna lágiin mainna lea vejolaš sihkkarastit sámi kultuvrra eavttuid ja luondduealáhusaid ja seammás atnit
deastta báikkálaš diliin ja daid ovdánandárbbuin.
Justitieministeriija oaivila mielde livččii vejolaš láhkaárvalusa sámiid
atnit doallevažžan dan doagáža dihte maid dahket guovllu historjá, meahcce
sihke geavadis ja lágaiguin.
Čoavddus ii váikkuhivčče suohkanlaš iešmearrideapmái
iige vel rihkkoše priváhta vuoigatvuođaid doalliid vuoigatvuođaid.
Oaivil lei dat ahte lea sivva suodjalit álbmoga eará
jođihan iežaset ealáhusaid buohtalagaid suopmelaččaiguin vaikko sámi ealáhusat
álgoálggos ledje duššefal sámiid ealáhusat lága mielde.
Justitieministeriija árvalus sáddejuvvo mohkkás remissavurrui.
bohte ovdan vuostálas oaivilat das, makkár váikkuhusaid eatnamiid eaiggáduššan
vuoigatvuođa áššis leat dasa, go lágaiguin ásahuvvo eanangeavahanhálddašeami.
Láhkaárvalusa ii lean danne vejolaš ovddidit riikkabeivviide erenoamážit go
Sámi ruovttugilleguovlluid eatnamiid ja čáziid eaiggáduššanvuoigatvuođaid
ášši lea ilbman nu váttisin, ahte oaivila mielde lea sivva dan ášši čielggadit sierra.
oaivvilda, ii galggaše leat áššái ávkkálaš geahččalit duopmostuoluin čoavdit sámiid
eananvuoigatvuođaid ášši.
Justitieministeriija oaivila mielde sáhtášii historjjálaš
iskkadeapmi arkiivagálduid vuođul buktit nannoset vuođu politihkalaš mearrádusaid
2000 justitieráđi Juhani Wirilandera áššedovdin buktit rievttálaš árvvoštallama dan
rádjai dahkkojuvvon čielggademiid váikkuhusain eananopmodatrievttálaš dilálaš
vuođaide sámiid ruovttugilleguovlluin. Wirilander geigii iežas čielggadeami
gohčodii áššálaš cealkámuššan, son iskkadii eaiggáduššandilálašvuođaid ja daid
Wirilander oaivvilda ahte eai leat nákkohis duođaštusat das, ahte ovddeš sámi gilit leat eaiggáduššan guovlluideaset. Digge
beavdegirjjiid dieđuid vuođul leat dattetge duođaštusat dast ahte sámi giliid bearrašiin
lea vejolaš veardidit otnáš eaiggátopmodahkan, namalassii eaiggáduššan
vuoigatvuohtan vearroeatnamiiddáseaset, masa gulle guollejávrrit, meahcástan
eatnamat, guohtuneatnamat ja eará guovllut dihto geavahusa várás, ja ahte dát
guovllut ja earáge báikkit árvvoštallojuvvojedje go mearridedje ” lappskatten ”
Wirilandera oaivila mielde leat maiddái suohkandiggemearrádusat mat
maid govvida čielggadusastis mo gonagasváldi nanosmuvai ja mo stáhtalaš eaiggát
vuohta veahážiid mielde bođii eananopmodatregistarii.
Wirilander čujuhii ahte jos vuđolaš iskkadeapmi galggašii leat dain áššiin mat
gusket sámiid ruovttugilleguovlui, de lea vuođđogálduid duktan dasa eaktun. Sáme
Historjjálaš dutkan
eallán buohtalagaid ollu báikkiin ja jođihan sámi ja sullasaš ealáhusaid.
diehtoduogáš ássamiid ja veahkadagaid historjái ja eanangeavaheami vuoigatvuođaid
ovdáneapmái lea hui deaŧalaš dássidis ja rievttalaš čovdosa gávdnamii. Go ráđđehus
gieđahalai ášši miessemánus 2002, de ráđđehus árvvoštalai deaŧalažžan ahte Giema ja
Durdnosa boazoeatnamat ássamiid, veahkadagaid ja eanangeavaheami historjá 1700
man maŋŋil justitieministeriija vieččai fálaldagaid. Dušše okta fálaldat bođii
Dutkiidjoavkku raporta lea vuordagis ovdal jagi 2005 loahpa.
Justitieministeriijas bargojoavku čuovvu dutkanbarggu. Sámediggi bovde
juvvui nammadit áirasa jovkui.
Sámediggi lea dattetge válljen orrut searvvakeahttá
čuovvolanbargui, ja ráđđehus lea šállošan dan.
Sámedikki čielggadeamit
Sámediggi lea čađahan sierra čielggademiid ruovttugilleguovlluid eatnamiid
eaiggáduššanvuoigatvuođas. Čakčamánus 2002 Sámedikki eananeaiggáduššanáššiid
bargojoavku almmuhii vuosttaš oasseárvvoštallama eananvuoigatvuođain.
vuođđunis rievttálaččat doalakeahtes sivaid.
Stáhta eaiggáduššanvuoigatvuohta
geažil go jagi 1976 nuppástuhttre (984/1976) eananjuohkolága ja mearridedje ahte
eananopmodahkan oaivvildit eananeaiggáduššanvuoigatvuođas sierra osiid mat
čálihuvvojit eananregistarii, ja ahte maiddái stáhtiige gullevaš vuovddit ja nationála
suodjeguovllut ja luondduguovllut galget čálihuvvot eananopmodatregistarii
Čealggademiid árvvoštallan ja sámiid eananvuoigatvuođaid ollašuhttin
Riikkabeivviid vuođđoláhkalávdegoddi dovddastii cealkámušastis (GrUU 29/2004 rd-
sámiid ruovttugilleguovlluid vuvddiid stáhtalaš eaiggáduššanvuoigatvuođa.
cealkámuš cealká ahte lea maid boahtán dihtosii ahte sámegilážiid bearrašiin ja
raportta (2004) vuođul.
Lávdegoddi geardduhii iežas vuorjašumi das, go Suopma lei
eahpelihkostuvvan čoavdit riiddu mat leat sámiid eananvuoigatvuođaid alde, ja go
leat sierranas almmolaš ja ovttaskas olbmuid eanangeavahanvuogit mat čuhcet sámiid
árbevirolaš ealáhusaide – erenoamážit boazodollui – ja buktet vára sin árbevirolaš
Republihka presideanta cuoŋománu 2000 ja 2004
Republihka presideanta Tarja Halonen gieđahalai áššin Suoma sámit miehtá
čáziide maid historjá čájeha sin leat eaiggáduššan, leat jahkečuđiid mielde dađistaga
hedjonan. Sivva dasa lei ahte láhkaásahus ii atnán daid vuoigatvuođaid danin manin
Eanodagas. Sártnistis son duođaštii ahte čovdosat fertejit leat dakkárat ahte sihke
Son doaivvui ahte dat áššedovdi joavku
maid dat golbma davviriikka ledje ovttasráđiid bidjan johtui, ja mii dál bargá dáiguin
presideanta oaivvildii ahte ii leat veadjemeahttun joatkit lávki lávkkis mearriduvvon
ulbmilii. Son movttiidahtii sihke Sámedikki ja riikka ráđđehusa ovdagáttoheamet ja
huksejeaddjájit ain divaštallat sierranas ovdánanvugiid.
čađahit, de dat dieđusge ii oaččo guohcat eananvuoigatvuođaid ovdáneamis.
6.4.1 Álgosátni - definišuvdna ja lohku
Gii lea sápmelaš, das ii leat mihkkege dábálaš,
viidát gustojeaddji definišuvnnaid, eaige kriteriijat maiguin árvvoštallojuvvo gii lea
Eai almmolaš álbmotlohkamatge atte luohtehahtti dieđuid sámiid
Danne ii leat vejolaš cealkit dárkilit
Dávjá rehkenastojuvvo dattetge ahte leat sullii 80 000-100 000
sámi buohkanassii, ja sis ásset Norggas sullii 50-65 000.
eai sámit iežage leat álo háliidan addit diehttevassii iežaset čearddalaš gullevašvuođa.
deavdit guđet galget beassat leat sámi jienastuslogus, ja dat leat sihke subjektiiva ja
Sámelágas geassemánu 12. b. 1987 nr. 56 § 2-6 mii oaidnit
De vuos ferte olmmoš čállit cealkámuša das ahte son atná iežas
Lassin sus ferte juogo leat sámegiella ruovttugiellan (bustávva a), leat
dahje leamaš vánhen, áddjá dahje áhkku dahje máttar geas sámegiella lea dahje lei ruovttugiellan (bustávva b), dahje leat dakkár olbmo mánná guhte lea dahje leamaš
sámi jienastuslohkui (geassemánus 2005).
6.4.2 Almmolaš norgalaš sámepolitihkka
Sullii 100 jagi (sullii 1850 rájis) almmolaš norgalaš politihkka lei ahte sámit galget
assimilerejuvvot norgalaš servodahkii.
Odne almmolaš oaidnu lea ahte stáhta Norga
lea vuođđuduvvon guovtti álbmoga eatnamiidda – sámiid ja dážaid. Goappašiid
álbmogiin lea oktat vuoigatvuohta beassat ovddidit kultuvrraset ja servodatealli
measet. Dát prinsihpalaš ovttadássásašvuoođa nanne vuoođđolága § 110 a, nugohčo
” Stáhta eiseválddiid geatnegasvuohta lea láhčit dilálašvuođaid nu, ahte sámi álbmot sáhttá sihkkarastit ja ovddidit gielas, kultuvrras ja servodateallimis. ”
Sámeparagráfa buktá lágalaččat geatnegahtti cuigehusa, ja morálalaš ja politihkalaš
geatnegasvuođa norgalaš eiseválddiide hábmet ja čađahit sámepolitihkas.
vuhtiiváldi jurdagiin mat ledje mearrádusa duogábealde, lei dat ahte buhttet dološ
seammás ahte stáhtaeiseválddit boahtteáiggis galget álggahit doaibmabijuid maid
servodateallin gáhttejuvvojit ja sáhttet ovdánit.
Mearrádusa vuoigŋa vuolgá ON
konvenšuvnnas mii lea siviila ja politihkalaš vuoigatvuođaid birra (SP) artiihkkal 27.
Norga lea dasto searvan máŋgga riikkaidgaskasaš konvenšuvnnaide,
traktáhtaide ja julggaštusaide mat mearkkašit ollu sámiid riektedillái.
Daid gieđahallá
Dákko lea dattetge vejolaš namahit ahte vuosttamuš sámiide
mearkkašahtti álbmotrievttálaš instrumeanta bođii juo 1751 lappekodisillain. Dat lei
lasáhus Norgga ja Ruoŧa rádjesoahpamuššii, mii bođii golggotmánu 7.-18. b. 1751, ja
dat gieđahallá daid sámiid vuoigatvuođaid geaidda rádjebidjan čuzii. Kodisilla
váldoulbmil lea seailluhit sámi álbmoga (” Lappiske Nationen ”), ja ordnet sámiid
árbevirolaš rasttideaddji johtimiid (” Lappernes sædvanlige Over-Flytninger ”), nu ahte
boahtteáiggis ii leat mihkkege sivaid riidduide dahje boasttuipmárdusaide (” nogen
namahit ahte Norga 1994 oaččui sierra vuođđoláhkamearrádusa, § 110 c, olmmošvuoigatvuođaid nannema birra norgalaš lágas.
Čuovvoleapmin dasa lea ahte
oassin, ja nu ahte dat manná ovddabeallai dábálaš norgalaš lága.
norgalaš láhkaásahussii, ja dat oaččui muhtumassii ovdamuni eará norgalaš lágaid
Sihke vuođđoláhkamearrádusat, § 110 a ja § 110 c, ja Norgga álbmotrievttálaš
geatnegasvuođat sámiide dahket oali Norgga politihkkii ja láhkaásahussii mii lea
Ráđđehusa beales lea daddjojuvvon ahte Norgga sámepolitihka ulbmil
ii leat addit sámiide erenoamáš ovdduid, muhto njulget ovddeš dáruiduhttinpolitihka
heajos váikkuhusaid, ja nu olahit ovttadássásašvuhtii ja áiddastit vealaheami.
Gieldda- ja guovlodepartemeanttas dat lea leamaš sámiid áššiin bajimuš
oktiiheivehallanovddasvástádus, ja oppalaš sámepolitihkas.
Departemeanttas lea sierra stáhtačálli gii erenoamážit ovddasvástida sámepolitihkalaš
Duoin eará fágadepartemeanttaid ovddasvástádus lea dahkat álgaga Norgga
sámepolitihka čuovvoleapmái ja čađaheapmái iežaset sektoriin. Bargo- ja
ahte sámepolitihkalaš dárbbut váldojuvvojit vuhtii guđege sektoris, doallá logu
juolludemiin sámepolitihkalaš doaibmabijuide, doaibmá fágadepartemeanttaid ja
Sámedikki gaskkusteaddjin, ja geahččá bearrái ahte gulaskuddamiid, searvamiid ja
ráđđádallamiid prosedyrat čuvvojuvvojit. Lassin dat galgá veahkkin eará
departemeanttaide čielggadit áššesurggiid mat njuolga gusket sámi álbmogii.
Sámediggi lea ráđđehusa ovddimus premissadahkki ja dialoga-oasálaš.
geassemánu 12. b. 1987 lágain, nr. 56, mii lea Sámedikki ja eará sámi riektediliid
Sámedikkis leat 39 áirasa geat leat válljejuvvon 13. válgabiirres miehtá riikka,
Jagi 2005 sámediggeválgga rájis leat vel Sámediggái njeallje dássenmandáhta.
Njeallje stuorimus válgabiirre, dohkkehuvvon jienastagaid dáfus,
ožžot guhtege ovtta ” lassemandáhta ”. Dat mearkkaša njeallje sámediggesaji, ja muđui
golbma duoin nuppiin válgabiirriin. Válggat lágiduvvojit stuorradiggeválggaid
Das vuolgá ahte
Sámedikki bargosuorgái gullet buot áššit mat dikki mielas gusket sámi álbmoga
Sámedikkis lea álgagadahkki vuoigatvuohta Sámelága § 2-1 nuppi
iešráđálaččat bidjat áššiid almmolaš eiseválddiide, priváhta lágádusaide jna..
Dán mearrádusas vuolgá ahte
eará almmolaš orgánat berrejit addit Sámediggái vejolašvuođa buktit cealkámuša
ovdalgo dahket mearrádusaid dakkár áššiin mat gullet Sámedikki áššesuorgái.
Dattetge ii leat sáhka geatnegasvuođas ráđđádallat Sámedikkiin Sámelága § 2-2
mielde, dušše garra ávžžuhusas viežžat das cealkámuša muhtun áššiin.
Geatnegasvuohta viežžat Sámedikkis cealkámuša sáhttá dattetge leat eará
mearrádusaid mielde.
Guovvamánu 10. b. 1967 hálddahusláhka, § 17 ja § 37,
Maiddái ILO-konvenšuvdna nr. 169 addá njuolggadusaid stáhtaid geatnegas
vuođain ráđđádallan álgoálbmogiiguin, vrd. dan dás vulobealde kapihttalis 7. Dás
sáhttit dušše namahit dan soahpamuša maid Norgga ráđđehus dagai Sámedikkiin
miessemánus 2005 geatnegasvuođa birra ráđđádallat Sámedikkiin áššiin mat leat
Sámediggi lea sihke rávvejeaddji ja mearrideaddji orgána.
Sámelágas dahje go lea mearriduvvon nu eará ládje.
organiserema ja áššemeannudeami, Sámedikki válganjuolggadusaid ja sámi kultuvrra
rájis 2001 Sámediggi oaččui lassedoaibman hálddašit sámi kulturmuitosuodjaleami,
earret dan ahte leat eará almmolaš orgánaide fágapolitihkalaš ráđđin dakkár áššiin
Sámediggi lea gieskadaš jagiid ožžon alcces sirdojuvvot máŋga ruhtadanortnega
bušehttii, mat ovdal gulle stáhtabušeahttapoasttaide. Juohke jagi Sámediggi juolluda
sullii 85 miljovnna ruvnnu máŋggalágan sámi kultur-, ealáhus-, giella- ja oahpahus
Dasto lea Sámediggi dađistaga eanet ášššiin šaddan bákkolaš
Danne lea vejolaš dadjat ahte Sámedikki duohtadilálaš
váikkuhanfápmu lea stuorit go duššefal duoin dihto áššesurggiin main Sámedikkis lea
Finnmárkolágain, mii bođii geassemánu 17. b. 2005, nr. 85, lea Sámedikki
váldi viidánan arvat váikkuheami dáfus Finnmárkku eatnamiid hálddašeapmái.
Finnmárkoláhka mearkkaša ahte ásahuvvo ođđa friddjadoaibmi orgána masa
sirdojuvvo eaiggátvuohta daidda eatnamiidda mat odne leat Statskog SF hálddus.
Sámediggi oažžu válddi dahkat njuolggadusaid das, mo
meroštallat meahcceguovllu nuppástahttojumi váikkuheami sámi kultuvrii,
boazodollui, ealáhusdoaimmaide ja servodateallimii.
6.4.4 Sámiid giellavuoigatvuođat
Lassin lea unna jovkkoš
nuortalaččat Njávdán-guovllus Nuorta-Finnmárkkus, geain lea sierra sámi suopman.
Giella lea čearddalašvuođa ja kultuvrralaš erenoamášvuođa nannoseamos ja
sávrrimus dovdomearkkat, ja sámi giellalágit leat viehka guovdilat sámi kultuvrras,
lasihuvvojedje juovlamánu 21. b. 1990 lágain, nr. 78, ja biddjojuvvojedje fápmui
Dát njuolggadusaid gohčodit dábálaš gielas ” giellaláhkan ”.
Giellaláhka lea huksejuvvon dan vuođđooidnui ahte sámegiella ja dárogiella leat ovtta
dásis ja galget leat ovttadássásaš gielat, vrd. Sámelága § 1-5.
ulbmil lea loktet sámegiela almmolaš árvodási Norggas, vai sámi identitehta ii rašo
Dán ilbmadit lága ovdabarggut, NÁČ 1985:14 Sámi
Sámegiela ja dárogiela ovttadássásašvuođa konkrehta njuolggadusat galget
čađahuvvot sámegillii dárkileappot mearriduvvon hálddašanguovllus (§3-1 nr.1). Dán
Deatnu Finnmárkkus, ja Gáivuona suohkan Romssas.
Sámeláhka addá lassin riikkaviidosaš njuolggadusaid sámegiela birra.
Sámelága § 3-2 vuosttaš lađđasis vuolgá ahte lágat ja mearrečállagat mat ” eren
oamážit beroštahttet ” sámi álbmoga, galget jorgaluvvot sámegillii.
sihke ođđa ja ovddežis mearriduvvon lágaid ja mearrečállagiid.
sámi orgánaid oaivilis das, mii dat lea mii ” erenoamážit beroštahttá ”, galgá leat
Dasto addá Sámeláhka § 3-8 ” juohkehažžii ” vuoigatvuođa
leat sámit, lea vuoigatvuohta oahppat sámegiela Norggas, beroškeahttá das gos sii
ásset riikkas. Mearrádus ii dattetge gusto sámi mánáidgárddiide, vuođđoskuvlii iige
Sámelága § 3-8 addá nappo dalle vuoigatvuođa oažžut rávesolbmo
mánáidgárdeláhka, mii bođii miessemánu 5. b. 1995 nr. 19 § 7 goalmmát lađas.
mearrádusas vuolgá ahte sámemánáid mánáidgárddit sámi guovlluin galget atnit
joatkkaoahpahusas dat lea geassemánu 17. beaivásaš oahpahusláhka 1998 nr. 61
kapihttal 6 mii gusto. Ođđa oahpahuslága ovdabarggut leat NÁČ 1995:18 ja
Go dohkkehuvvui vuoigatvuohta oažžut oahpahusa
sámegielas ja sámegillii, de váldojuvvojedje erenomážit vuhtii sámerievtti
riekteovdáneapmi ja Norgga riikkaidgaskasaš geatnegasvuođat dán suorggis.
Oahpahuslága lávdegoddi ulbmádii erenoamážit harmoniseret sámegiela oahpahusa
lađđasis vuolgá ahte sámi guovlluin buohkain lea vuoigatvuohta oahpahussii
Sámi guovlluid olggobealde sámiin lea vuoigatvuohta
oahpahussii sámegielas beroškeahttá ohppiid logus guđet háliidit dakkár oahpahusa,
dahje das gos sii ásset riikkas, vrd. oahpahuslága § 6-2 viđát lađđasiin.
Hálddašanguovllu olggobealde juohkehaččas (sámiin ja earáin) lea vuoigatvuohta
oahpahussii sámegielas ja sámegillii go unnimusat logi oahppi háliidit dakkár
joatkkaskuvllain vuoigatvuohta oahpahussii sámegielas, vrd. § 6-3.
Dávjá boazodoallu lea dat maid olbmot jurddašit go fáddán leat sámi ealáhusgeainnut.
Sámiide boazodoalloealáhus lea deaŧalaš ealáhusgeaidnu kultuvrralaččat.
ealáhusa ipmirdit ja dohkkehit Norggas erenoamáš ja aiddofal sámi ealáhussan.
Norggas boazodoallu lea juhkkojuvvon guđa boazoguohtunguvlui, mat fas lea
nannen vuoigatvuohta olbmuin guđet leat sámi sogas ja geain leat čatnasat
boazodoallojođihanvuoigatvuođaid Norgga boazoguohtunguovlluin. Boazodoalu
riektedilli ii leat dattetge dievvasii regulerejuvvon boazodoallolágas.
Lága lea dárbu
guhkesáigásaš geavahemiin, eará boazodollui gullevaš láhkanjuolggadusaiguin ja
álbmotrievttálaš njuolggadusaiguin. Boazodoallolága lávdegoddi árvala čielgga
deamis NÁČ 2001:35 nuppástusaid boazodoalloláhkii mat eambbo váldet vuhtii ja
speadjalastet boazodoallorievtti árbevierrorievttálaš vuođu.
Sámi boazodoallu ollá davvenuortan Ruošša ráji rájis gitta lullenuorttas
Femundena rádjái. Sámiid eallin ja ealáhusat leat leamaš gittalagaid bohččuiguin áigá
juo dološáiggi rájis, muhto Norggas leat dušše hárve sámit odne boazodoalus.
Historjjálaččatge ii leat vejolaš cealkit ahte boazodoallu lea leamaš sámiid stuorimus
ealáhus. Dábálaš lea dadjat ahte boazodoallosámit odne leat sullii 10% Norgga
Eanaš sámit geain lea oktavuohta boazodollui, ásse Sámi siskkit guovlluin.
Doppe guolástus ja eanandoallu leat leamaš
Sii guolástit eanaš unna fatna
siiguin vuonain. Norggas guolástusa lea maid Justiisalávdegoddi dohkkehan deaŧa
lažžan sámi kultuvrii Finnmárkku lága meannudeami oktavuođas.
” Mearrabivdu lea deaŧalaš oassi sámi kultuvrra ealáhusalaš vuođus.
Mearrasámiid mearrabivdoárbevieruin lea odne eahpesihkkaris suodjalus.
Danne lea deaŧalaš ahte mearrasámiid vejolašvuođat sihkkarastojuvvojit nu, ahte sáhttet joatkit iežaset mearragáddebivddu. ”
Guolástus ja dállodoallu leat latnjalassii dat ealáhusheivehallanstrategiija maid
eahpitkeahttá eatnašat mearrasámi álbmogis válljejit, ja danne dan lea vejolaš
gohčodit kultuvrralaš dovdomearkan.
lassánedje ja riikkaidgaskasaš ja riikkalaš earreortnegat bohte, de šattai geavadis
áhpegátti ja vuotnaguovlluid sámiid guolásteapmi lei latnjalassii eará
njulgestaga bivdán doarvái.
ja Sámediggi lea čujuhan eiseválddiide ahte sámiid árbevirolaš ealáhusvuođđu lea
Sámi guovlluin eanaš eanandállodoalut jođihuvvojit latnjalassii eará
Eanandoallu lea árbevirolaččat leamaš rabas ja njuovžilis
ealáhus. Dat lea dihto áigodagaid dahje ” lájuid áiggi ” buktán bargosajiid olbmuide geat eai lean bissovaččat ealáhusas, ja lea addán eanandoalliide vejolašvuođaid
geavahit bargomárkanis eará loavkkuid. Sámi árbevieruid mielde sámi guovlluid
ja dahkat dan dievasbargun, mii lea leamaš norgalaš eanandoalu deaŧalaš premissa.
Sámi guovlluin eanandoallu lea eanaš leamaš biebmogilvámušat ja unna mearis
guolásteapmi. Dárbu lea namaheastit maiddái duoji, sámi
nugo muora, sistti, geđggiid ja ulluid seahká datneárppuiguin, gáranassilbbain ja eará
Árbevirolaš sámi eallinvuogit leat vuođđuduvvon lotnolas
ealáhusaide ja jahkodagaid molsumii.
Nuppástuvvan eallinvuogit, nuppástuvvan
Erenoamážit čoahkkebáikkiin sámiid ealáhusstruktuvra odne ollu sulastahttá dasa mii
Turisma lea lassánan erenoamážit Finnmárkkus 1970-logu rájis.
Meahcásteapmi ja lustaguolástanturisma lea lassánan dađistaga go geainnut ja
Guovlu mii lea gohčoduvvon ” stáhta eanan ”
Finnmárkkus, lea adnojuvvon buohkaid geavahanguovlun masa olbmot besse boahtit
beroškeahttá das makkár gullevašvuohta sis lei fylkii.
Namahit sáhttit maid ahte Guovdageainnu suohkan lea buot bajimusas
riikkalaš mihtus iešbirgejeaddji doaimbmajođiheddjiid logu dáfus, go juohke
goalmmát ássi nammii lea oktoolmmošdoaibma.
Sullii bealli doaimmain čatnasit
lea vuoskkobiepmahat, mas plánejit vuskorákkiid sáhttit fievrridit Sveicii.
6.4.6 Sámiid vuoigatvuohta luondduriggodagaide
Sámiid vuoigatvuođat luondduriggodagaide mat leat Norggas, lea leamaš riidduvuloš
fáddá máiŋggaid logiid jagiid, ja ain dálge dat lea eahpečielga ášši mas norgalaš riekti
ii leat mearridan maidege. Go Sámi vuoigatvuođalávdegoddi vuođđuduvvui jagi
1980, de álggii bargu mii galggašii čilget ja nannet sámiid vuoigatvuođalaš dili
Norggas. Sivva manne lávdegoddi vuođđuduvvui, lea dat riidu mii čuožžilii
Guovdageainnu-Álaheaju eanu báddadanáigumušaid geažil árbevirolaš sámi
guovlluin. Lávdegoddi ovddidii iežas vuosttamuš čielggadeami jagi 1984, NÁČ
Dát čielggadeapmi šattai Vuođđolága § 110 a ja
Finnmárkku riektedilálašvuođat ja eanangeavaheapmi, ja jagi 1997 ovddidii
1994:21 Eatnamiid ja čáziid geavaheapmi historjjálaš perspektiivvas.
erenoamáš álbmotriektečielggadeapmi oktan Sámi vuoigatvuođalávdegotti
dáfus lea dat, geain dat lea eaiggáduššanvuoigatvuohta fylkka ovdalis matrikulere
keahtes eatnamiidda. Dát guovlu lea sullii 96 % fylkka buohkanas eatnamiin mat leat
NÁČ 1997:4 dagai vuođu O. proposišuvdnii nr. 53 (2002-2003)
Lága birra mii gieđahallá Finnmárkku fylkka eatnamiid ja luondduriggodagaid
riektedilálašvuođaid ja hálddašeami (finnmárkoláhka). Proposišuvdna deaividii garra
vuostálastima sámi birrasis, ja álbmotrievtti ja olmmošvuoigatvuođaid áššedovdiid
eambbo soahppevaš Norgga álbmotrievttálaš geatnegasvuođaide go ráđđehusa
Dat fámuiduvvá go Gonagas nu mearrida.
Dáinna lágain ásahuvvo ođđa hálddašanorgána, ” Finnmárkoopmodat ”, masa galgá
Dasto vuođđuduvvo orgána mii gohčoduvvo Finnmárkolávdegoddin, mii galgá
Persovnnat guođet oaivvildit alddiineaset leat
vuoigatvuođaid guvlui maid ” Finnmárkoopmodat ” eaiggáduššá, sáhttá dieđihit iežas
gáibádusaid dan lávdegoddái.
Sierra Meahcceduopmostuollu galgá vuođđuduvvot,
mii gieđahallá váidalusaid mat bohtet lávdegotti vuostá.
Geasset jagi 2001 nammaduvvui ođđa Sámi vuoigatvuođalávdegoddi, man
vuođaid dáfus eatnamiidda ja čáziide mat leat olggobealde Finnmárkku sámiid ássan-
guovlluid. Lávdegoddi galgá bargomearrádusas mielde ee. identifiseret dáid áige
mearridan arvat ovttaskasáššiid maid njulgestaga leat čuohcán sámi vuoigatvuođaide
Dáin áššiin leat árvvoštallan guhkes áiggi geavaheami
Ahte sámi doallogeavaheapmi sáhttá leat vuođđun doallovuoigat
Árbevirolaš norgalaš riektegálduid árvvoštallamis lea leamaš ovdáneapmi Norgga
alimusrievtti duopmocealkimiin maŋimuš guokte jagi.
Dákko leat guovdilat guokte
maid Rt. 2001 siidu 769 gieđahallá, lea sáhka sámi boazodoalliid ja priváhta eanan
Essand ja Riast / Hylling boazoguohtunguovlluin guođohanvuoigatvuohta
bohccuidasaset priváhta meahcceguovlluin boazoguohtunguovlluid rájiid siskko
Alimusriekti gávnnahii ahte árbevirolaš norgalaš riektegálduide
vuođđuduvvon norgalaš riektenjuolggadusat, go vel leat dárbbuid mielde
heivehuvvon boazodollui, ledje doarvái go galge čilget riidoguovlluid
heivehuvvot dan geavaheapmái mas lea sáhka, ja ahte sámiid erenoamáš
Nugohčoduvvon Čáhput-ášši, maid Rt. 2001 siidu 1229 referere, guoská dan
Romssas. Riidu guoskkai maid dan gažaldahkii, geat dat leat stuoribuš meahcceguovllu eaiggádat bajimusas Olmmáivákkis, namalassii Čáhpuhis.
Alimusriekti bođii ovttamielalašvuhtii das ahte Olmmáivákki eananeaiggádat dat
oktasaš guhkesáigásaš geavaheami vuođul ledje oamastan alcceseaset
veahkadat lei eanaš sámi, ahte sii hejot máhttet dárogiela, ja ahte sáhttet čuožžilit
kultuvrralaš ja giellalaš boasttu ipmárdusat sámiid ja dážaid gulahallamis, ja ahte
sámiin geain lea iežaset kollektiiva resursageavaheapmi, ii leat dáhpi smiehttat
Dáid mearrádusaid geažil maid Norgga alimusriekti dagai, lea vejolaš nannet
ahte guhkesáigásaš geavaheapmi lea deaŧalaš riektevuođđu eaiggáduššan- ja
geavahanvuoigatvuođaid omasteapmái Norgga sámi álbmogii.
dasto vel dáid duomuiguin ahte sámiid árbevieruin ja riekteipmárdusain leat oaivilat
nuppástuvvan daid anolašvuođa dáfus riektegáldofáktorin go norgalaš njuolggadusat
6.5.1 Álgosátni – definišuvdna ja lohku
Ruoŧa sámiid lohku rehkenastojuvvo leat sullii 20 000 olbmo.
Dáin sámiin sullii 4700
leat boazoeaiggádat, ja dain fas sullii 2 000 olbmo ellet boazodoaluin.
Otnáš dilis leat goit ollu
sáhttet ealihit iežaset.
Bohccobiergohattit lea njiedjan bahás ja sámi ealáhusat leat
bissovaš deattu vuolde eará dakkár ealáhusaid geažil go ruvkedoallu, vuovdedoallu,
čáhcerusttegat ja siskkáldas struktuvrra nuppástusat.
Sápmelaš lea definerejuvvon sámediggelágas (1992:1433).
mielde sápmelaš lea dat olmmoš guhte atná iežas sápmelažžan ja duođašta ahte sus
lea sámegiella leamaš ruovttugiellan dahje ahte soapmásis su vánhemiin dahje
ádjáin / áhkuin lei sámegiella ruovttugiellan, dahje ahte su vánhen lea Sámedikki jienastuslogus.
6.5.2 Almmolaš ruoŧŧilaš sámepolitihkka
Sámiid riikkabeavvit dohkkehedje Ruoŧa álgoálbmogin jagi 1977.
dahkkojuvvon Norggas ja Suomas.
(prop. 1992/93:32 s. 31) ahte sámit návddašit čearddalaš unnitlogu suodjalusa
ráđđenvuogis (regeringsformen, RF) ja ahte ii leat dárbu dahkat sierra mearrádusa
Vuosttaš kapihttalis, 2 § 4 st.. RF, mearriduvvo ahte čearddalaš,
giellalaš ja oskkolaš unnitloguid vejolašvuođaid seailluhit ja ovddidit iežaset kultur-
Stáhtalaš čielggadeapmi mas ulbmil lea leamaš
čilget sámedikki bohtteáigásaš organisašuvnna (SOU. 2002:77), oaivvilda ahte lea
sivva árvvoštallat ášši, galgágo sámiide addojuvvot sierra sajádat vuođđoláhkii.
2 kapihttalis RF leat mearrádusat vuođđodeaddji friddja- ja vuoigatvuođaid.
2 kapihttala 15 § RF mielde ii oaččo láhka iige eará njuolggadus
dagahit geasage goksima dainnago son náli, liikeivdnni dahje čearddalaš gullevaš
vuođa dáfus gullá unnitlohkui.
opmodaga váldojuvvomis sus eret bággolotnumiin dahje dakkáraš meanuiguin almmá
Sámiid boazodoallovuoigatvuođa
boazodoallolágat gieđahallet ealáhusvuoigatvuohtan, ja 2 kap. 20 § RF maid namaha
daid. Dat mearkkaša sámiide áidna vuoigatvuođa jođihit boazodoalu Ruoŧas.
Ipmárdus lea ahte boazodoallu lea almmolaš ávkin Ruŧŧii, ja boazoealáhus
váldán badjelasas riikkaidgaskasaš geatnegasvuohtan seailluhit boazoealáhusa.
sáhttet fuopmášahtti mearrái váttásmahttit boazodoalu jođiheami. Riikkaidgaskasaš
dásis Ruoŧŧa lea ee. searvan jagi 1966 ON-konvenšuvdnii mii gieđahallá riikka
olbmuide gullevaš ja politihkalaš vuoigatvuođaid, maid vuođul sámit sáhttet vuođđudit vuoigatvuođa iežaset kultureallimii.
maid ON olmmošvuoigatvuođaid lávdegoddi (Human Rights Committee) lea gieđa
hallan, adnojuvvon sámiid kultuvrras deaŧalaš oassin.
Láhka (2003:307) mii gieldá vealaheami ulbmáda áiddastit vealaheami mii
Lága ulbmil lea čađahit EG
prinsihpa čađaheami, ahte olbmuiguin galgá ovttaláhkásaččat meannuduvvot
leat gillán vealaheami, duođašta dilálašvuođaid mat jáhkihit su leat vealahuvvon, de
lea lága § 21 mielde nu, ahte vealaheaddjin áššáskuhttojuvvon dat galgá čájehit ahte
vealaheapmi ii lea leamaš.
1999:25) ulbmil lei gávnnahit sáhttágo Ruoŧŧa ratifiseret konvenšuvnna, ja iskat
makkár láhkaásahusmearrádusat dahje eará mearrádusat sáhttet gáibiduvvot ovdalgo
Ruoŧa lea vejolaš atnit riikan mii čuovvu soahpamuša.
Čielggadeami direktiivvas
ráđđehus deattuhii ahte Ruŧŧii lea sávahahtti searvat konvenšuvdnii dainna
Ráđđehus oaivvildii dárbbašlažžan, vai Ruoŧŧa sáhttá ratifiseret
konvenšuvnna, ahte sámiid vuoigatvuođat eatnamiidda dárkilit čielggaduvvojit.
Dáinna ulbmiliin álggahuvvojedje guokte ođđa čealggadeami,
Rádjegeassinlávdegotti bargu lea čielggadit boazodoalloguovllu viidodaga.
Doaibmamuššii gullá vel mearridit, nugo ILO-konvenšuvdna dárkkuha, man viidát
árbevirolaččat sámiin leat eatnamat dahje geavahit eatnamiid ovttas nuppiiguin.
Lávdegoddi galgá vástidit iežas barggu ovddas maŋimusat juovlamánus 2005.
Sámedikki doaibma Sámediggeláhka (1992:1433) regulere, ja dat diggi doaibmá
sihke álbmotválljen orgánan mas leat 31 áirasa, ja ráđđehusa vuollásaš eiseváldin.
galgá bargat ealli sámi kultuvrra seailluheapmái ja danne dahkat doaimmaide álgaga
ja eavttuhit mearrádusaid mat ovddidivčče sámi kultuvrra.
Ruoŧa sámediggi ii leat miige bákkolaš áššegieđahallanásahusaid (obligatorisk remissinstans) áššiid várás mat
Dasto Sámedikkis lea doaibman nammadit sámeskuvlla stivrra, jođihit sámi giella
barggu, searvat servodaga plánemii ja čuvget sámi dilálašvuođaid birra. Boazo
ealáhuspolitihkalaš lávdegoddi lea árvalan ahte eanet eiseválddálaš doaimmat galget
sirdojuvvot Sámediggái vai dat váikkuhivččii dasa ahte sámiid iešmearrideapmi
nanosmuvašii eambbo (SOU.
Skihkiideami (2002:864) mielde masa gullá leanastivraláidestus, galgá
boazoealáhusáirrasgoddi leat juohke leanastivrras mii lea Jämtlándda, Vesterbottena
stivra mearridit. Dat sáhttá mearkkašit ahte guđege leanas boazoealáhusáirrasgottit
sáhttet oažžut iešguđetlágan mearridanválddi boazoealáhussii guoskevaš áššiin.
Deaŧaleabbo áššiid, mat čuhcet maiddái earáge ealáhusaide, eai
6.5.5 Boazodoallojođiheami vuoigatvuohta
Boazodoallojođiheami vuoigatvuođa regulere boazoealáhusláhka (1971:473).
eatnamiid ja čáziid ávkin alccesis ja bohccuidasas. Boazodoallojođiheami vuoigat
vuohta lea nappo dalle geavahanvuoigatvuohta eatnamiidda.
Dan vuođđu lea guhkes
áigásaš geavaheapmi ja dat gusto ráddjekeahtes áiggi.
Dat lea dattetge ráddjejuvvon
dainna lágiin ahte gusto duššefal boazodoalloguovllus.
Duottarčearut johtet bohccuideasetguin, geasset
duoddariidda ja dálvet nuorttas goahccevuvddiide.
Dat vuohki mearkkaša ahte dakkár olbmotge guđet eai leat sámit, besset jođihit boazodoalu erenoamáš
Dakkár lohpi lea áiggi dáfus ráddjejuvvon.
Boazodoalloguovlu lea juhkkojuvvon jagimiehtásaš eanamin ja dálveeanamin.
Jagimiehtásaš eatnamiin sámit besset guođohit bohccuideaset ja meahcástit ja
Dálveeatnamiin sámiin lea lohpi guođohit bohccuid doppe gos doložis leat dahkan nu.
Doloža geažil sámiin maid leat meahcástan- ja guolástanvuoigatvuođat.
Boazoealáhusa 25 § mearrida ahte čearrulaš beassá meahcástit ja guolástit čearu
guovllus go boazodoalluge lea lobálaš doppe, ja dat mearkkaša ahte sis lea lohpi jagi
miehtá meahcástit ja guolástit jagimiehtásaš eatnamiin.
Sámiin lea maid vuoigat
vuohta meahcástit ja guolástit vulobealde eanadoalloráji go eatnamat gullet stáhtii ja
go eatnamat leat boazodolloguovllus mas vuovdeboazodoallu jođihuvvo.
oassi meahcásteamis lea sarvvabivdu, mii adnojuvvo deaŧalaš dinestussan čearuide ja
Čearus ja dan olbmuin ii leat vuoigatvuohta bidjat meahcástanlobi earáide.
Dat vuoigatvuohta lea ain stáhta hálddus ja dan leanastivrra hálddus man leanas
dakkár lohpi galggašii addojuvvot.
Ii dattetge leat vejolaš addit dakkár lobi meahcástit
ja guolástit earágo dalle go boazoealáhus ii árrašuva dan geaži fuopmášahtti ládje.
Boazoealáhusa skihkiideami 3 ja 5 §§ mielde galgá meahcásteapmi ja guolásteapmi
doalloráji bajábealde dahje olggobealde, jos juo dan geažil eai čuožžil mearkkašan
veara váttisvuođat boazoealáhussii. Čearut sáhttet leanastivrras ohcat gildosa
hearkkes guovlluide ja jávrriide jos nu lea dárbu dahkat áiddastan dihte árrimiid
boazoealáhussii ja vai čearrulaččaid dárbu beassat geavahit guollejávrriid váldojuvvo
Jagi 1993 čađahuvvojedje boazoealáhusortnegii nuppástusat (1993:384) mat
álkkásmahtte vejolašvuođaid addit lobi smávvafuođđobivdui ja lustaguollebivdui
eai galgga adnojuvvot dievas meahcástan- ja guolástanvuoigatvuohtan ja ahte dievas
Dát vuoigatvuohta dat galgá rahppojuvvot.
mearriduvvon vuoigatvuođas meahcástit smávvafuođđuid ja guolástit.
Jagi 2003 ráđđehus nammadii čielggadanlávdegoddi, meahcásteami ja
makkár sivat leat čearrulaččaid ja eananeaiggádiid vuoigatvuođaide meahcástit ja
Čielggadanlávdegoddi galgá árvalit mearrádusaid mat buoridivčče
ovttasbarggu ja ovttasdoaibmama meahcásteamis ja guolásteamis. Lávdegoddi lea
guovvamánus 2005 válmmaštan oassečielggadeami ja galgá maŋimusat juovlamánu
6.5.6 Sámiid giellalaš vuoigatvuođat
Sámegielas lea Ruoŧas erenoamáš sajádat unnitgiellan.
eurohpalaš mearrádusa (unnitlohkogielaid konvenšuvnna) riikkaoassegielaid ja
unnitlohkogielaid birra, ja dasto vel Eurohparáđi rápmakonvenšuvnna mii suodjala
gielat gullet álgoálbmogiidda ja eará nationála čearddalaš joavkkude. Ruoŧas leat
Odne dat dattetge lea vejolaš duššefal njealji suohkanis, nugohčoduvvon
hálddašanguovllus.
Dat hálddašaneiseválddit ja duopmostuolut maid láhka namaha galget searaid
bidjat gulahallamii sámegillii sámegielalaš sámiiguin.
Hálddašanguovllu suohkanat
galget maid addit saji mánáide geaidda ovddasmorašteaddjit nu sihtet, ovdaskuvlii
mas visot dahje oassi doaimmas čađahuvvo sámegillii.
Sámi mediain lea odne rádjerasttideaddji
ovttasbargu sámegielat radio- ja TV-sáddagiidda gullevaš áššiin.
sáddagiidda lea dattetge viehka ráddjejuvvon sadji stáhtalaš mediain.
aviissat leat ollu unnit mearis Ruoŧas go Norggas.
8 kapihttala skuvlalága (1985:1100) mielde ja sámeskuvlaortnega (1995:205)
mielde lea sámiin Ruoŧas vejolašvuohta diktit iežaset mánáid oažžut sámeskuvllas vuođđoskuvlaoahpahusa gitta guđat skuvlajahkái.
Sámi mánát geain ii leat vejolaš
vuohta oažžut oahpahusa sámeskuvllas, lea vuoigatvuohta oažžut nugohčoduvvon
Dan giellaoahpahusa leat sámiin vuoigatvuohta oažžut vaikko
sámegiella ii leaččage máná beaivválaš giella ruovttus.
Dattetge ii leat suohkan
geatnegas lágidit eatnigiela oahpahusa jos ii leat dasa heivvolaš oahpaheaddji.
Suohkan lea geatnegas dieđihit sámegiela eatnigiellaoahpahusa birra. Allaskuvla
oahpahusa dáfus lea nu ahte Ruoŧas ii leat sámiide, nugo Norgas, várrejuvvon
lohkansajit sámi studeanttaid várás universitehtain dahje mange allaskuvllas dahje
6.5.7 Sámiid vuoigatvuohta eatnamiidda ja čáziide
geavahit eatnamiid buohtalagaid, nugohčoduvvon parraleallateoriija mielde, go sii
dađistaga duvdašuvve eanandoalu geažil, vuos mearragáttiin ja dasto badjelebbui ja
boazodoalu nugohčoduvvon ” lappmark ” - rájiin, maid ráhkadedje 1749.
leavai áiggi mielde oarjjás ja rasttidii nugohčoduvvon ” lappmark ” - ráji, ja 1867
Dánge ráji rasttidii eanandoallu.
Odne dát gilvinrádji lea baicce šaddan rádji man bajábealde sámit galget doalahit
iežaset ja bohccuideaset vai eai čuožžil riiddut ee. eanandoalliiguin – rádji lea dáinna
lágiin nuppástuvvan nu, ahte dat ii šat suodjal boazodoalu beroštumiid, nugo álggos,
muhto baicce eanandoalu beroštumiid boazodoalu vuostái.
1800-logus sámit ja vierroboahttit šadde gilvaleaddjit ovddimusat guolle
ahte čađahii nugohčoduvvon ” avvittring ”, mainna ulbmil lei čilget sihke ođđaássiid ja
sámiid vuoigatvuođaid. ” Avvittring ” galggai maid čielggasmahttit sihke ođđaássiid ja
sámiid vuoigatvuođaid eatnamiidda ja čáziide stáhta eatnamiin.
Jagi 1886 vuosttamuš
boazogoahtunláhka bođii, man ulbmil lei čilget sámiid vuoigatvuođa geavahit eatna
láhka bođii jagi 1971.
Nugohčoduvvon ” Skattefjällsmålet ” - áššis, maid Alimusriekti
mearridii jagi 1981, NJA 1981 s.1, sámit čuoččuhedje ee. ahte sámit dat eaiggádušše
Áššis oaivvilduvvui ahte sámit eai lean duođaštan alddiineaset leat eaiggátvuohta dáidda guovlluide dološáigásaš geavaheami
Duomus celkojuvvui maid ahte dárbbašlaš sádduid viežžan (husbehovstäkt av
vuoigatvuođaide, mat sámiin ledje eatnamiid ja čáziid geavaheapmái, ja ahte
boazodoallovuoigatvuohta maid siskkilda vuoigatvuođa eará guohtumiidda go
duššefal boazoguohtumiidda, ja niittuide.
boazodoallovuoigatvuohta lea geavahanvuoigatvuohta eatnamiidda seammá
Maŋimuš logi jagi leat leamaš ollu dikkit main priváhta eananeaiggádat leat
vuostáinággen čearuid vuoigatvuođa boazoguohtumiidda.
mihkkege vuoigatuvođaid boazoguohtumiidda.
eai sáhttán duođaštit alddiineaset leat vuoigatvuohta geavahit priváhta eaiggádiid
čerrui, mas riiddu sivvan lea dálveguohtuneatnamat Jämtlánddas.
suohkandikkis, ja das ledje golbma eananeaiggáda Nordmaling-guovllus, mii lea
bohccuid dálveguohtuneatnmaiin.
Sámit leat čuoččuhan dan oaivila ahte duođaštan
Teaksta Ruošša sámiid birra atná vuođđun eanaš Leif Rantalas čilgehusa mii lea
váldojuvvon ollásit mielde mielddusin 2 dán árvalussii.
Dábálaš lea dadjat ahte Ruoššas ásset sullii 2 000 sámi.
Guoládagas, gos sii leat miehtá njárgga, muhto eai fal lullegáttis. Enaš ruošša sámit
ásset Lujávrri suohkanis (Lovozero), muhto leat maid stuoribuš sámi ássamat
gávpogiin Kola ja Murmánskkas.
gielddasámit (Lovozero), dasto darjjisámit (Guoládaga davvegáttis), ja vel unna
sámejovkkoš geat geavahit nuohttejávrri suopmana (Notozero) dahje nuortalašgiela
Ruoššas ii leat sierra Sámediggi.
Ruošša sámiin ii leat ovddasteapmi ii
6.7.2 Ruošša sámi vuoigatvuođat
Eará ládje go davviriikkain, main sámit leat áidna álgoálbmot, de Ruoššas sámit leat
ja nenehcat, ja vel ruoššat.
Sámiid vuoigatvuođat leat danne eanaš suodjaluvvon
Ruošša lea nugo Norga ja Suopma sihke ratifiseren ja inkorporeren ON
konvenšuvnna siviila ja politihkalaš vuoigatvuođaid birra.
leat dainna lágiin geatnegasvuođat maiddái sámiide konvenšuvnna artihkkaliid 1 ja 27
Ruoššas lea jagi 1993 mannosaš vuođđolágas mearrádus álgoálbmogiid
Dat mearrádus lea sámegillii ná:
” Ruošša federašuvdna dáhkida vuoigatvuođaid unnitlohkosaš álgoálbmogiidda (indigenous small peoples) viidát dohkkehuvvon vuođđojurdagiid ja standárddaid mielde mat leat riikkaidgaskasaš lágain ja konvenšuvnnain maid Ruošša federašuvdna lea searvan. ”
Vuođđolágas ii leat mihkkege logahallamiid mii čájeha maid álbmogiid
dattetge ahte unnitlohkosaš álgoálbmogat lea álbmogat mat ásset iežaset máttuid
sin lohku ii leat stuorit go 50 000 olbmo, ja ahte sis leat iežaset sierra čearddalaš
Jagi 1999 Ruošša parlameanta dohkkehii Lága mii dáhkida álgoálbmogiid
vuoigatvuođaid Ruošša federašuvnnas (álgoálbmotlága).
dábálaš prinsihpaid birra maid mielde álgoálbmogiid bearašovttastumit galget
namahuvvot jagi 2001 mannosaš Láhka davi, Sibirjjá ja Gáiddus Nuortti álgo
vuođđovuoigatvuođaid váldu maid vuođđoláhka ja riikkaidgaskasaš standárddat
Dáid lágaid mielde álgoálbmogiin (45 unnitlohkosaš álbmogis) lea
vuoigatvuohta eaiggáduššat ja friddja geavahit árbevirolaš luondduresurssaid iežaset
árbevirolaš ássanguovlluin, organiseret álgoálbmogiid guvllolaš iešmearrideaddji
orgánaid, oažžut álgoálbmotáirasiid hálddahusa guđege dássái ja searvat dakkár áššiid
mearridanproseassaide mat gusket sin guovllu birasgáhttemii. Guovlluide main lea
luondduriggodagaid árbevirolaš geavaheapmi, lea erenoamáš suodjaleapmi. Geavadis
ođđaset lágat mat mannet dán golmma lága addin álgoálbmotvuoigatvuođaiguin
Sámegielat leat erenoamáš áitojuvvon Ruoššas, ja unnán nuorat geavahit sámegiela
Jagi 1994 vuođđudedje Lujávrái (Lovozero) sámi giellajoavkku man váldo
Das mánáide oahpahuvvo sámegiella stohkosiin ja doaimmain.
Dasto leat guokte vuođđoskuvlla Lujávrris.
vuođđoskuvla, mii fállá oahpahusa sámegielas, ja nubbi fas lea 11-jagáš internáhta
Mánáid diktit vázzit internáhtaskuvllas lea dattetge nu divrras ahte ollu sámit eai suitte bidjat
mánáideaset dan skuvlii.
Jagi 1957 bođii láhkamearrádus doaibmabijuid birra
Dat mearkkaša duohtadilis ahte dáid giliid veahkadagat fertejit
ássagoahtit bissovaččat, namalassii fárret stuoribuš gávpogiidda vai veahkadat
dagahii dan ahte ollugat dain guđet ásse unna servodagažiin lahka meara, masse
Boazodoallu lea ain dálge deaŧalaš ealáhus ollu sámiide Guoládagas, vaikko
boazodoallu ii leat várrejuvvon sámiide ja dušše unna sámelogoš jođiha boazodoalu
Guoládagas ruoššat, ukraidnalaččat ja komit jođihit boazodoalu.
Stalin-áiggi boazodoallu, nugo earáge ealáhusat, bákkuin kollektiviserejuvvui, ja dat
dagahii ahte árbevirolaš boazodoallu nogai.
Boazodoallit ožžot Guoládagas ” vuoládusa ” go láigohit
Sámit besset dasto vel vuovddis čuollat jahkái 50 m³ muoraid
keahttá dahje unna divadaža ovddas.
Odne lea Ruošša sámiin stuorra bargguhisvuohta.
6.8 Oktasaš sámi orgánat ja davviriikkalaš ovttasbargu
Sámit lea lassin iežaset riikkalaš organisašuvnnaide ja ovttastumiide vuođđudan
Sámeráđđi vuođđuduvvui jagi 1956.
lea oktasaš sámi kulturpolitihkalaš ja politihkalaš lágádus, go dat lea Suoma, Norgga,
Ruoŧa ja Ruošša sámi organisašuvnnaid ovttasbarganorganisašuvdna.
ulbmil lea gozihit beroštumiid mat sámiin leat álbmogin, nannet sámiid oktiigullevašvuođa riikkarájiid rastá ja bargat dan badjelii ahte sámit maiddái boahtteáiggisge leat
Sámeráđđi lea mearkkašan ollu sámiid dili ja árvodási buorráneapmái
Davviriikkain, ja muđui álgoálbmogiid dillái máilmmis.
Jagi 2000 vuođđuduvvui sámi parlamentáralaš ráđđi.
orgána. Sámeráđis ja Ruošša sámiin lea dárkojeaddji árvodássi ráđis. Sámi parla
Vuosttamuš sámeparlamentarihkárkonfereansa, masa bohte áirasat Suoma
sámedikkis, Norgga sámedikkis ja Ruoŧa sámedikkis ja Ruošša sámiin, lei Johka
sámiid kultuvrra ja servodateallima buot beliide.
Suoma, Norgga ja Ruoŧa eiseválddit leat bargan ovttasráđiid sámi áššiiguin
Ovttasbarganlávdegotti sadjái bođii jagi 2001
Davviriikkalaš sámi áššiid vástesaš ámmátolbmáorgána, mas lea maiddái sámedikkiid
sámediggepresideanttaid ja ministariid gaskkas geain lea ovddasvástádus sámi áššiin
Ovttasbargu lea čadnojuvvon Davviriikkalaš
Ministtarráđi čállingoddái, ja dasa gullet jeavddalaš čoahkkimat main Suoma, Norgga
ja Ruoŧa sámi áššit čilgejuvvojit, divaštallojuvvojit ja gieđahallojuvvojit.
Muđui davviriikkalaš ovttasbarggus sámiid ovddasteapmi lea eambbo
ohpit divaštallojuvvo dat, galgetgo leat Ráđis lahttun.
Sámiin ii leat formála oasseváldi árvu Barents-ráđis, muhto Barents
guovloráđis lea sámiin, njenehcain ja vepsálaččain oktasaš ovddasteapmi. Dasto
sáhttit namahit ahte Sámeráđđi lea Árktalaš ráđis oasseváldi almmá
Áššedovdi joavkku direktiivvas vuolgá ahte konvenšudvnateavstta álgohápmi gálgá
ráhkaduvvot daid riikkaidgaskasaš reaidduid mielde mat geatnegahttet guđege riikka.
Suopma, Norga ja Ruoŧa leat guhtege
tusaid mat váikkuhit dan golmma riikka sámiid riektedillái.
instrumeanttat mat leat deaŧalepmosat dán oktavuođas, mii geahčadit dárkileappot dán
kapihttlais. Álbmotrievttálaš standárddat mat leat álgoálbmogiid vuoigatvuođaid
várás, geahččalit ovddimusat sihkkarastit ahte álgoálbmogiin, iežaset vuođđojurda
giiguin, galget sáhttit gáhttet ja ovddidit kultuvrraset, gielaset ja servodateallimeaset,
ja árbevirolaš guovlluideaset.
Álgoálbmogiid eatnamiid ja resursavuoigatvuođaid
álgoálbmotsuodjalusas sin historjjálaš čatnasiid geažil iežaset eatnamiidda, ja
dainnago sin kultuvrras lea lagaš oktavuohta dáidda guovlluide ja luondduresurssaide.
Riikkaidgaskasaš norpmat geahččalit sihkkarastit álgoálbmogiid errenoamáš
vuoigatvuođaid, geahpedit álgoálbmotvealaheami ja doarjut ahte šaddá duođalaš
Sámit leat historjjá čađa deaivvahallan eiseválddiid
resursavuoigatvuođaid ja eará vuođđovuoigatvuođaid dáfus.
Áššedovdi joavku árvala
eahpitkeahtes vealahangildosa iežas árvaluvvon sámekonvenšuvdnii, vrd. artihkkala 7
mii gieđahallá vealatkeahttáivuođa ja sierra doaibmabijuid.
Vaikko muhtun surggiin lea unnán erohus dan suodjalusas maid álbmotriekti
vuoigatvuođaid álbmotrievttálaš dohkkeheapmi lea oppalohkái viidát go álbmot
rievttálaš unnitlohkosuodjalus.
Álgoálbmogiid vuoigatvuođat eatnamiidda, čáziide ja
luondduriggodagaide iežaset guovlluin ja daid dohkkeheapmi lea deaŧalaš erohus.
Nubbi deaŧalaš erohus lea ahte riikkaidgaskasaš álgoálbmotvuoigatvuođat eanaš
unnitlohku dan golmma davviriikkas.
Doahpagiidt ” vealeapmi ” ja ” erohustin ” (forskjellsbehandle) geavahuvvojit
guovttelágan dáhpáhusaiguin meannuduvvo ovtta ládje, ja dilálašvuođaid main
ovttalágan dáhpáhusaiguin meannuduvvo guovtte ládje.
geavahit erenoamážit doahpaga» erohustin ” lágain, ja ruoŧŧilaš ja suopmelaš
riektedoalus geavahit doahpaga» vealaheapmi ”.
Áššedovdi joavku geavaha vealahusdoahpaga namahussan lágarihkku
fuonibunatnimii, ja doahpaga erohustima dat geavaha bajitdásat ja neutrála doaban
mii gokčá juohkelágan fuonibunatnima. Dát heive oktii vealahusgildosa riikkaid
Erohustin mii lea áššálaš ja govttolaš, ja man ulbmil
lea legitiibma olmmošvuoigatvuođaid bajitdásat áigumušaid ektui, ii deaivvahala
Erohustin masa eai leat áššálaš ákkat ja mii dan geažil ii soaba
positiiva sierrameannudeami nama vuollái, ferte adnojuvvot vealaheapmin mii boahtá
muhto mii dattetge lea lobálaš ovddidan dihte bajitdásat ulbmila oaččuhit áigái
doallevaš ovttadássásašvuođa riikka unnitloguid ja váldoálbmoga gaskii.
7.3 ILO-soahpamuš nr. 169 iešmearrideaddji stáhtaid álgoálbmogiid ja
ILO-konvenšuvdna nr. 169 iešmearrideaddji stáhtaid álgoálbmogiid ja álbmot
Konvenšuvnna máilmmeviidosaš mearkka
šupmi lea dattetge unni ain go ratifikašuvnnaid lohku lea ráddjejuvvon 17 stáhtii.
konvenšuvnna vuosttamuš stáhtan.
konvenšuvnna, de áššedovdi joavku lea ovttamielalaš das ahte sámekonvenšuvnna
ávnnaslaš sisdoallu ii sáhte leat vuolit dásis go ILO-konvenšuvnna mearrádusat.
Áššedovdi joavku lea dan oktavuođas váldán vuhtii ahte sihke Suopma ja Ruoŧŧa leat
ilbmadan alddiineaset leat ulbmila ratifiseret ILO-konvenšuvnna.
ávnnaslaš mearrádusat leat nu leamaš deaŧalaš refereansačuoggát áššedovdi joavkku
mis, mii bođii jagi 1957, ja gieđahallá iešmearrideaddji stáhtaid álgoálbmogiid ja
de ILO-konvenšuvdna nr. 107 hábmejuvvui daid áiggiid go ráđđejeaddji servodat
oaivil lei ahte álgoálbmogat berrejit assimilerejuvvot stuorraservodahkii. Álbmot
rievtti ovdáneapmi jagi 1957 maŋŋil lei mielde váikkuheamen dasa ahte mearridedje
dohkkehit ođđa ILO-standárddaid álgoálbmogiid vuoigatvuođaid birra. Konven
šuvdna nr. 169 lea dán proseassa boađus.
7.3.2 Konsultengeatnegasvuohta, álgoálbmogiid vuoigatvuohta beassat searvat
Stáhtalaš eiseválddiid geatnegasvuohta konsultet álgoálbmogiid ja sihkkarastit sin
searvama go áigumuš lea álggahit doaibmabijuid dahje daoimmaid mat sáhttet
Artihkkaliin 2 ásahuvvo dat vuođđojurdda ahte álgoálbmogiin lea vuoigat
vuohta searvat áššiide mat njuolga čuhcet sidjiide.
Dás stáhta geatnegahttojuvvo sihkkarastit álgoálbmogiid searvama go doaibma álggahuvvo, vai sin vuoigatvuođat
artihkkal 4 nr. 2 čiekŋuda ja nanne dán vuođđojurdaga.
gullevaš ovttaskas olbmuid ja álgoálbmogiid lágádusaid, opmodagaid, bargguid,
Dakkár doaibmabijut eai galgga álggahuvvot álgoálbmoga
čielgasit ilbmaduvvon sávaldagaid vuostá.
Sámiid dáfus dát mearkkaša ahte
erenoamáš doaibmabijut mat sáhttet čuohcit ovttaskas sápmelažžii dahje sámi
lágádusaide, opmodagaide, kultuvrii, ealáhusaide ja birrasii, eai sáhte álggahuvvot
Artihkkal 6 ásaha stáhtii geatnegasvuođa konsultet álgoálbmogiid go jurdda
lea mearridit lágaid dahje álggahit hálddahuslaš doaibmabijuid mat sáhttet njuolga
Govttolaš lea dattetge bidjat vuođđun ahte dát lea
vuođđodeaddji prinsihpa ilbmadeapmi das makkár geatnegasvuođat stáhtas leat
Ráđđehus lea geatnegas ásahit meka
nismmaid mat sihkkarastet beaktilis álgoálbmotsearvama buot dásiide, politihkalaš
nugo hálddahuslašge orgánaide, áššiide mat gusket sidjiide.
mearrádusaide mat váikkuhit njuolga álgoálbmogii.
Artihkkal 6 nr. 2 ásaha dihto
gáibádusaid dakkár konsultemiidda.
Das nannejuvvo ahte konsultemat galget
Artihkkalis 6 nr. 1 mearriduvvo ahte dakkár konsultemat vuos
vuohtan (veto-vuoigatvuohtan), de dat artihkkal goittotge ásaha eiseválddiide geatnegasvuođa ohcat álgoálbmogis ovddalgihtii dohkkehusa dahje searvama
plánejuvvon doaibmabidjui.
Artihkkal 7 nanne ahte álgoálbmogiin lea vuoigatvuohta mearridit iežaset
lágádusaide, vuoiŋŋalaš buresbirgendovdui, ja eatnamiidda main sii ellet dahje atnet
ávkki eará ládje. Gažaldat lea leamaš, ásahago dát mearrádus šiehtadallan
vejolašvuođa cealkit oaiviliiddiset dábálaš gulaskuddamis. Mearrádus addá unnán
oskkáldas konvenšuvnna vuođđojurdagii, namalassii ahte álgoálbmogiin lea
vuoigatvuohta beassat mearridit iežaset ovdáneami, ilbmada ahte stáhtas lea šiehta
vuoigatvuohta mearridit ovdáneapmái iežaset vuoruhusaid ilbmá dakkár vuoigat
vuohtan mas ii leat duohta sisdoallu.
Artihkkal 7 addá maid álgoálbmogiidda vuoigatvuođa, dan muddui mii lea
vejolaš, hálddašit iežaset ekonomalaš, sosiála ja kultuvrralaš ovdáneami.
boahtá ovdan oktasaš artihkkalis 1 nr. 1 ON-konvenšuvnnas mii gieđahallá siviila ja
Iešmearridanvuoigatvuohta, nugo dat ilbmá dan guovtti konvenšuvnnas, nanne ahte
” buot álbmogiin ” lea iešmearridanvuoigatvuođa vuođul vuoigatvuohta ieža beassat
álgoálbmogat galget álgoálbmogat ILO-169 artihkkala 7 mielde searvat nationála ja
guvllolaš ovddidanplánaid ja prográmmaid hábmemii, čađaheapmái ja árvvoštallamii
go dat njuolga sáhttet čuohcit sidjiide.
ILO Artihkkal 15 nr. 2 siskkilda mearrádusa álgoálbmogiid vuoigatvuođas
searvat proseassaide mat gullet áigumušaide iskat ja ávkingeavahit luonddu
Dán mearrádusa mielde galget álo gulaskuddat
álgoálbmogiiguin ovdalgo sin guovlluin álget ohcat ja viežžat minerála- dahje eará luondduresurssaid, ee. vai ilbmá vaháguvvetgo, ja man muddui dat vahágahttet
Stáhtaid konsultengeatnegasvuohta namahuvvo maid erenoamážit artihkkalis
22, mii lea fidnooahppoprográmmaid birra.
Mearrádusa ilbmá ahte jos dábálaš
eiseválddit galget sihkkarastit, álgoálbmogiin ovttasráđiid, ahte ráhkaduvvojit
álgoálbmotolbmuid dihte erenoamáš oahpahusa várás njuolggadusat ja prográmmat.
Vejolaš sierra oahpahusprográmmat galget heivet álgoálbmoga ekonomalaš dillái,
dasa, galget čađahuvvot ovttasráđiid álgoálbmogiin, main galgá jerrojuvvot dakkár
prográmmaid organiseremis ja čađaheamis.
nuppástuhttinprográmma Sis-Finnmárkku boazodoalliid várás, mii čađahuvvui 1990
logus, lea tiippalaš ovdamearka dakkár oahpahusprográmmain maid dát mearrádus
ILO-169 prinsihpalaš vuolggasadji álgoálbmogiid vieruid, árbevieruid ja lágádusaid
dáfus lea ahte dat galget gudnejahttojuvvot ja ahte álgoálbmogiin lea vuoigatvuohta
dain doaladit. Eaktu lea ahte dat ii boađe nationála riekteortnegiin dahje riikkaid
gaskasaš olmmošvuoigatvuođaiguin vuostálagaid.
mearrida ahte govttolaččat galget vuhtiiváldojuvvot álgoálbmoga árbevierut ja
árbevierrorievttit go nationála lágat ja njuolggadusat geavahuvvojit. Vuođđun
biddjojuvvo dat vuođđojurdda maid ferte gustot lágaid ja njuolggadusaid
Eanan- ja resursavuoigatvuođaid mearrádusat (artihkkalat 13-19) ovddastit ILO-169
Konvenšuvdna dohkkeha álgoálbmoga erenoamáš gullevašvuođa ja gaskavuođa
iežaset eananguovlluide, ja eatnamiid erenoamáš mearkkašumi álgoálbmogiid
kultuvrii ja vuoiŋŋalaš árvvuide. Davviriikkain rievttálaš ja politihkalaš divaštallamat
čájehit gaskkohagaid stuorra sierramielalašvuođa das man muddui stáhta lea
geatnegas dohkkehit álgoálbmogiid eananvuoigatvuođaid.
Dát lea čielgasit boahtán ovdan norgalaš ráđđehusa árvaluvvon lágas Finnmárkku fylkka eatnamiid riekte
Čuolbmagihput mat čatnasit ILO-169 eanan- ja resursavuoigatvuođaid gieđahalli
venšuvnna kapihttala IV guđege árvaluvvon mearrádusaide.
virolaš álgoálbmotealáhusaid birra. Artihkkal 14 nr. 1 maŋimuš cealkka nanne ahte
galget erenoamážit váldit vuhtii nomádalaš álbmogiid ja olbmuid dili, sin geas lea
johtti eanandoallu, go mearridit doaibmabijuid mat galggašedje sihkkarastit
Sámi dáfus dát mearkkaša ee. ahte eiseválddit
dakkár dáhpáhusain galget váldit vuhtii sámi boazodoalu.
Artihkkal 23 mearrida ahte giehtaduodji, gili ja báikegotti doaimmat, luonddu
vuđot dállodoallu ja álgoálbmogiid árbevirolaš doaimmat nugo meahcásteapmi,
guolásteapmi, čoaggin galget dohkkehuvvot deaŧalaš beallin sin kultuvrii, eko
Go lea dárbu, de eiseválddit galget
ovttasráđiid álgoálbmogiin sihkkarastit ahte dakkár doaimmat nanosmuvvet ja
Dát lea dohkkeheapmi das ahte álgoálbmogiid kultuvra lea hui gittalagaid sin
árbevirolaš ealáhusaiguin, ja ahte sáhttá leat vahátlaš álgoálbmotservodahkii ja dan
lahtuide jos menddo ollu bággejuvvojit váldit bargguid dakkár ealáhusaide maid earát
oaivvildit leat sidjiide heivvolaččat.
7.3.6 Dearvvašvuohta
ILO-169 artihkkal 25 nr. 1 dohkkeha dárbbašlažžan álgoálbmogiidda sierra doaibma
bijuid dearvvašvuođasuorggis vai sidjiide sihkkarastojuvvo nu alla rumašlaš ja miellalaš dearvvašvuođastandárda go vejolaš.
Dát heive oktii ON-konvenšuvnna
artihkkala 12 nr. 1 mearrádusain, mii lea ekonomalaš, sosiála ja kultuvrralaš vuoigat
vuođaid birra, mas nannejuvvo ahte buohkain lea vuoigatvuohta nu buori rumašlaš ja
miellalaš dearvvašvuođastandárdii go vejolaš.
álgoálbmogiid vástesaš dearvvašvuođabálvalusat galget leat báikegottiin nu ollu go
lea vejolaš, ja ahte dakkár bálvalusat galget váldit vuhtii sin ekonomalaš, sosiála ja
Vaikko ii lea čielgasit daddjojuvvon, ahte giellalaš
dilálašvuođat galget váldojuvvot vuhtii, de lea lunddolaš daid dulkot doahpagii
” kultuvrralaš dilálašvuođat ”. Dán fertet atnit dohkkeheapmin das ahte lea váttis
celkojuvvo dasto ahte dearvvašvuođabálvalusat álgoálbmogiid várás galget pláne
juvvot ja hálddašuvvot ovttasráđiid dainna álgoálbmogiin mas lea sáhka, ja ahte sin
árbevirolaš áiddasteaddji vugiid, dálkkodanvugiid ja dálkasiid galget váldit vuhtii.
7.3.7 Oktavuođat ja ovttasbargu riikkarájiid rastá
Mearrádus geatnegahttá
ráđđehusaid mearridit heivvolaš doaibmabijuid mat geahppudit álgoálbmogiid
oktavuođaid ja ovttasbarggu riikkarájiid rastá.
Dát guoská oktavuođaide ja ovttas
oktavuođaid ja ovttasbarggu ekonomalaš, sosiála, kultuvrralaš ja biraslaš surggiin.
Stáhta lea geatnegas mearridit doaibmabijuid maiguin ovddida dakkár oktavuođaid ja
ašuvdna šaddá ILO-169 artihkkala 32 oskkáldas čađaheapmin.
7.4 ON konvenšuvdna siviila ja politihkalaš vuoigatvuođaid birra
Artihkkal 27 nanne ahte olbmuin guđet gullet
čearddalaš, oskkolaš dahje giellalaš unnitloguide ii galgga gildojuvvot vuoigatvuohta
vuoigatvuođa ávnnaslaš kulturdoaibmamii ja árbevirolaš ealáhusdoaimmaide mat
čatnasit eatnamiid ja luondduriggodagaid geavaheapmái.
suodjalusa luonddumeassamiid vuostái dain guovlluin maid álgoálbmogat geavahit
7.4.2 SP artihkkalat 2, 3 ja 26 – vealahusa vuostái suodjalus
SP artihkkal 2 nr. 1 ásaha vealahussuodjalusa.
Das nannejuvvo ahte stáhta lea
geatnegas gudnejahttit ja sihkkarastit SP addin vuoigatvuođaid ja almmá dagakeahttái
erohusaid ” náli, liikeivnni, sohkabeali, giela, oskku ja politihkalaš dahje eará oaiviliid
geažil, nationála dahje sosiála vuolggasaji, opmodaga, riegádusa dahje eará beliid
Buohkain guđet leat stáhta territoras, beroškeahttá su stáhtiigullevaš
vuođas, lea artihkkala 2 nr. 1 mielde suodjalus vealahusa vuostái.
stáhta galgá vealatkeahttá gudnejattit vuoigatvuođaid mat leat konvenšuvnna eará
sániin cealkki geatnegas aktiiva doibmii sihkkarastin dihte dievas vuoigatvuođaid
konvenšuvnna mielde, lágaid dahje eará dárbbašlaš doaibmabijuiguin. SP artihkkal
sihkkarastit siviila ja politihkalaš vuoigatvuođaid goappašiid sohkabeliide.
SP artihkkal 26 ásaha oppalaš vealatkeahttáivuođa norpma, ja das lea dainna
lágiin viidát váikkuhanviidodat go vealahussuodjalusas mii lea artihkkaliin 2 nr. 1 ja
nr. 1 lea ráddjejuvvon vealahussii mii lea SP eará addin vuoigatvuođaid ektui.
Artihkkal 26, dan sadjái, ásaha oppalaš ja sierra vealahusgildosa: ” Buohkat leat ovtta dásis lága ovddas ja buohkain lea mange erohusa haga earáid ektui vuoigatvuohta oažžut seammá láhkasuodjalusa.
Sániid mielde mat leat SP artihkkalis 26 lea buotlágan vealaheaddji meannu
deapmi gildosis. Dán čabočielga sátnádaga ii leat dattetge vejolas dulkot bustáva
laččat. SP-konvenšuvnna bearráigeahččanorgána, ON olmmošvuoigatvuođa lávde
goddi, earuha iežas mearrádusdulkomis lobihis ja lobálaš sierrameannudeami.
Govttolaš sierrameannudeapmi lea lobálaš, muhto vuođuhis sierrameannudeapmi
deaivvahallá mearrádussii.
viidodat dat lea mii lea mearrádusa deaŧaleamos čuozáhat, dasgo dát mearrádus
dávista vuos ja ovddimusat láhkaaddái, hálddahussii ja duopmostuoluide.
geatnegasvuođa čađahit positiiva sierradoaibmabijuid (” affirmative action ”) vai šaddá
duohta ovttadássásašvuohta (” equality ”).
ovttadássásašvuohta muhtun dáhpáhusain gáibida ahte stáhta čađaha postiiva
dilálašvuođaid mat leat vuođđun láhkarihkku vealaheapmái dahje bisuha dan.
Lávdegoddi čujuha dás ovdamearkan dasa ahte stáhta lea geatnegas addit
vealahuvvon álbmotoassái positiiva sierrabálvalusa mii ii leat álbmogis muđui, vai
njulgejuvvo duohtadilálaš vealaheapmi.
mii ulbmáda njulget dakkár vealaheami, lea legitiibma doaibmabidju SP mielde.
vuođuhis earušteami, lea gildosis.
Sierradoaibmabijuid eaktun lea maid dat, ahte eai galgga bistit guhkibut go maid dilálašvuođat gáibidit njulgemii.
ulbmil lea ollašuvvan, de dat galgá loahpahuvvot.
SP artihkkalis 27 nannejuvvo ahte:
” Dain stáhtain main leat čearddalaš, oskkolaš dahje giellalaš unnitlogut, eai galgga dat olbmot guđet gullet dakkár unnitloguide, gildojuvvot vuoigatvuohta, ovttas nuppiiguin iežaset joavkkus, doahttalit iežaset kultuvrra, duođaštit ja čuovvut iežaset oskku, dahje geavahit iežaset giela. ”
Čielggas lea ahte mearrrádus maid ásaha rievttálaš suodjalusa álgoálbmo
Vuoigatvuođat mat artihkkal 27 siskkilda, leat earáláganat go konvenšuvnna eará
individuála vuoigatvuođat, ja bohtet lassin daidda.
Artihkkal 27 vuoigatvuođat lea
hábmejuvvon individuála vuoigatvuohtan.
Čielggas lea ahte muhtumiin dáin
Daid vuoigatvuođaid galgáge mearrádusa mielde sáhttit návddašit ja geavahit
ovttas joavkku eará olbmuiguin.
Mearrádus dan dihte siskkilda lassin individuála
vuoigatvuođaide maiddái suodjalusa jovkui oppalohkái, dahje unnibuš joavkkuide.
Deaŧalaš lea sámi oktavuođas, ja erenoamážit Davviriikkalaš sámekon
venšuvnna barggu olis, deattuhit stáhta geatnegasvuođat eai leat ráddjejuvvon riikka
oasálaš stáhtat konvenšuvnna artihkkala 2 nr. 1 mielde leat geatnegasat sihkkarastit
vuoigatvuođaid mat čielgasit gustojit duššefal dušše riikkavuloš olbmuide – ovda
daid čađaheapmi vuolgá das mo joavku nagada seailluhit iežas kultuvrra, oskku ja
giela. Ahte joavkkuiguin galgá positiivvalaččat ja sierra meannuduvvot, lea dan dihte
dárbbašlaš muhtun dáhpáhusain.
Artihkkal 27 lea geavadis šaddan deaŧaleamos
doarjaga, vaiko mearrádusa sátnádat orru ilbmadeamen dušše negatiiva vuoigatvuođa
Norggas Sámi vuoigatvuođalávdegoddi lea
dakkár joavkkuide muđui masset duohta vejolašvuođa, sii ja earát seammá joavkkus,
doaimmahit iežaset kultuvrra, duođaštit ja čuovvut iežaset oskku, dahje geavahit
Positiiva sierrameannudeami ulbmil lea oažžut áigái unnitlogu ja
Dakkár positiiva sierrameannudeapmi ferte atnit vuođđunis govttolaš ja objektiiva eavttuid, iige galgga bistit guhkibut go lea
Lávdegoddi dovddaha dan ná:
Lávdegoddi cealká dasto čuovvovačča álgoálbmogiid erenoamáš oktavuođaid
mearkkašumi birra mii dás lea stáhtaid geatnegasvuođas suodjalit joavkku
lea ovttamielalaččat dulkot stáhtii geatnegasvuođa suodjalit álgoálbmogiid kultuvrra
ávnnaslaš vuođu, erenoamážit álgoálbmogiid árbevirolaš eallinvugiid, ealáhusaid ja
lávdegotti oppalaš komeanttas nr. 23 mii gieđahallá artihkkala 27 dárkileabbo
Álgoálbmogiid kultuvrra ja sin árbevirolaš eallinvugiid gaskavuohta
lávdegoddi gieđahalai nugohčoduvvon ruoŧŧilaš Kitok-ášši jagi 1988. Áššis lei
váimmusgažaldahkan dat, leago váidaleaddjis guhte gullá boazodoallosohkii, vuoigat
vuohta joatkit čearu lahttun geas lea lohpi jođihit boazodoalu, go lea vuos orron
máŋga jagi olggobealde čearu.
Váidaleaddji ii olahan geahčái iežas čuoččuhusaiguin,
muhto lávdegoddi celkkii dattege ná álgoálbmogiid kultuvrra ja sin árbevirolaš
Nugohčoduvvon Lubicon Lake Band-áššis lávdegoddi 1990 duođaštii
Eiseválddiid addin lobi geavahit árbevirolaš álgoálbmot
guovlluid iešguđetlágan gilvaleaddji ođđaáigásaš doaimmaide, daid gaskkas oljju ja
gássaid bohkamiidda, lávdegoddi anii artihkkala 27 rihkkumin.
ášši čájeha ahte jos lohpi addojuvvo luondduriggodagaid viežžamii dakkár guovlluin
olmmošvuoigatvuođaid lávdegoddi gieđahalai, leat maid mielde čilgemin artihkkala 27
mearkkašumi álgoálbmogiid vuoigatvuođaide.
Vuosttaš Länsman-áššis lei sáhkan dat,
galgágo geađgeruvken sámi boazoguohtunguovllus adnojuvvot sámi vuoigatvuođaid
Loahppajurdaga váldoákkastallan lei dat, ahte sámiiguin geaidda
dat guoskkai, ledje ráđđádallan, ja ahte meassamat eai billis boazodoalu gánnáhahtti
vuođa boahtteáiggis.
Lávdegoddi dovddaha dattetge ahte jos doaimmaid luitet viidánit,
Nuppiin sániin cealkki de lea nu, ahte jos meassa
artihkkalii ahte stáhtas lea geatnegasvuohta ráđđádallat go pláne meassamiid
teknihkalaš reaidduid geavaheapmi boazodoalus ii čuoze dan rievttálaš suodjalussii
ráddje eiseválddiid jáhkkovuđot beroštusárvvoštallamiid.
Lávdegoddi ilbmada ahte
leat ráddjemat jáhkkovuđot beroštusvihkkedemiide mat oidet dábálaš ekonomalaš
ane eanetlohkosaš álbmoga ekonomalaš dárbbuid legitiibma ággan unnidit daid
olbmuid vuoigatvuođaid guđet gullet unnitlohkosaš joavkkuide.
lávdegotti loahppajurdda lei ahte dat ii leat rihkkun, ee. dainnago eiseválddit ledje
ráđđádallan sámiiguin geaidda dat guoskkai, ja dainnago meassan ii billis boazodoalu
Lávdegoddi lea njukčamánus 2005 fas árvvoštallan seammá vuovdedoalu, mo
dat váikkuha sámi boazodollui, mutho dán hávi duššefal duoštatusa dihte. Goalmmát
Länsman-áššis sámit čuoččuhedje ahte suopmelaš Eanan- ja vuovdedoallo
ministeriija mearrádus geahpedit lobálaš boazologu Muotkeduoddara boazosearvvis
15 % šattai ođđa duođaštus das ahte vuovdedoallu vahágahttá boazodoalu eambbo go lávdegoddi lei atnán vuođđun iežas mearrádussii maid celkkii nuppi Länsman-áššis.
Lávdegoddi gávnnahii ahte dainnago áššeoasálaččat eai lean ovttamielalaččat das mat
sivaid ledje boazologu geahpedeapmái, de lávdegoddi ii sáhte nuppástuhttit iežas
ovdalis celkojuvvon oaivila, ahte vuovdedoalu váikkuhusat eai rihko artihkkala 27.
Ovtta áššis vel, mii lei Suomas, Äärelä- ja Näkkäläjärvi-áššis, lávdegoddi
mearridii golggotmánus 2001 ahte Suopma, go hoavvadiggi meannudii riidduvuloš
diggái, ja ahte duopmostuolu mearrádusa, mii cealká ahte áššáigullevaš vuovdedoallu
ii rihko artihkkala 27, dan dihte berre ođđasis iskkaduvvot riikkalaš dásis. Go lávde
goddi gieđahalai suopmelaš periodalaš raportta golggotmánus 2004, de Suopma čilgii
lávdegoddái ahte ráđđehus lei sádden ášši Justiisakanslerii guhte lei gávnnahan ahte
eai lean eavttut maiguin hoigadit ášši alimus duopmostullui. Loahppajurdagiinnis
lávdegoddi šállošii go Suopma ii lean čađahan lávdegotti mearrádusa ja ávžžuhii
7.4.4 Olmmošvuoigatvuođaid lávdegoddi gieđahalai Suoma, Norgga ja Ruoŧa
ON olmmošvuoigatvuođaid lávdegoddi (MRK) lea gieđahaladettiinis Suoma, Norgga
mearridan vuoigatvuođaide. MRK gieskadaš miellaguottus dán golmma riikkas lea
vejolaš dahkat čuovvovaš čoahkkáigeasu: Suoma viđat raportta gieđahalai golggot
mánus 2004, ja earret namahuvvon čujuhusa Äärelä- ja Näkkäläjärvi-áššái lávdegoddi
leat ožžon čielga vástádusaid das mo gaskavuohta lea vuođđolága čujuhusas sámiide
álgoálbmoginn ja SP artihkkalis 1 mii gieđahallá iešmearridanvuoigatvuođa.
miidda áin lea čoavddekeahttá ja go máŋggalágan almmolaš ja priváhta eanan
geavaheamit čuhcet árbevirolaš sámi ealáhusaide, erenoamážit boazodollui, man
geažil sámiid kultuvra, eallinvuohki ja iešvuođaláhki áitojuvvo.
eananvuoigatvuođalaš riidu čoavdašuvvá SP artihkkala 27 mielde nu ahte sámi
Norga ovddidii skábmamánus 2004 iežas viđat periodalaš raportta das mo lea
Dán raportta MRK ii leat vel gieđahallan.
Norgga njealját mearriduvvui
Dan oktavuođas MRK čálii, čujuhettiinis artihkkaliidda 1 ja 27,
dihto positiiva ovddádusaid birra. MRK namahii sámedikki sajádaga nannema, sáme
giela nannema, dihto lávkkiid eananvuoigatvuođaid áššiid čoavdima guvlui, ja dan
ahte sámiide lea sihkkarastojuvvon vejolašvuohta beassat buktit ovdan oaiviliiddiset
áššiin mat gusket sin árbevirolaš ealáhusaide.
ealáhusat mat gullet konvenšuvnna artihkkalii 27, eai oro oažžumin doarvái suodja
lusa iešguđetlágan gilvaleaddji almmolaš ja priváhta eanangeavaheddjiid vuostái.
Erenoamáš vuorjašuvvansivvan MRK čujuhii priváhta eananeaiggádiid álggahan
duopmostuolloáššiide mat leat heađuštan sámiid jođiheames boazodoalu dihto
guovlluin, ja lassin vel dagahan sidjiide stuorra diggegoluid. MRK gohčui maid
Ruoŧa viđat raportta MRK gieđahalai njukčamánus 2002.
positiiva lávkin dan go nationála olmmošvuoigatvuođaid doaibmaplána dohkke
huvvui, mas sámiid vuoigatvuođat namahuvvojit vuoruhuvvon áššin. Čujuhettiinis
artihkkaliidda 1, 25 ja 27 MRK dattetge ilbmadii vuorjašuvvama go sámedikkis lea
nu ráddjejuvvon searvamis dakkár mearrádusaide mat gusket sámi álbmoga
árbevirolaš guovlluide ja ealáhusaide, daid gaskkas mearrádusaide čáhcefámus,
doaibmabijuid mat addet sámiide buoret váikkuhanválddi mearrádusaide mat gusket
7.5 ON konvenšuvdna ekonomalaš, sosiála ja kultuvrralaš vuoigatvuođaid birra
Artihkkal 1 gieđahallá iešmearridanvuoigatvuođa.
Mearrádus lea seammá go SP artihkkal 1.
čuoggás, geahča 7.16, dasto vel lasáhusa nr. 3 mii lea sámi álbmoga iešmearridan
Artihkkal 2 nr. 2 ásaha vealahangildosa mii ávnnaslaččat lea
Mii maid čujuhit artihkkalii 13, mii lea soahppevaš
7.5.2 ØSK artihkkalat 2 ja 13 - suodjalus vealahusa vuostái
ØSK 2 nr. 2 nanne ahte stáhta lea geatnegas dáhkidit ahte ØSK nannen vuoigatvuođat
ollašuvvet almmá mange vealaheami haga ” náli, liikeivnni, sohkabeali, giela, oskku,
politihkalaš dahje eará oaiviliid geažil, nationála dahje sosiála vuolggasaji,
opmodaga, riegádusa dahje muđui dási geažil. ”
politihkalaš vuoigatvuođaid birra, artihkkal 2 nr. 1, de ØSK mearridan
konvenšuvdna mearrida. ØSK artihkkal 13 siskkilda mearrádusa mii ulbmáda
áiddastit vealaheami oahpahusvuogádaga miellaguottuid čieggademiin, vaikko dat
ávnnaslaččat ii leat mihkkege vealahusgieldi mearrádusaid.
Mearrádusa ulbmil lea
ahte galggašii nannet nuppiid joavkkuid vuostái gierdavašvuođa ja ipmárdusa, ja
veahkkin ovddidit ipmárdusa, gierdavašvuođa ja ustitvuođa buot ” nállejoavkkuid,
čearddalaš ja oskkolaš joavkkuid ” gaskka.
7.6 ON konvenšuvdna buotlágan nállevealahemiid heaittiheamis
Vaikko ollu olmmošvuoigatvuođaid konvenšuvnnat siskkildit vealahangildosa, de ON
vealahemiid heaittiheamis, lea dattetge guovdileamos álbmotrievttálaš reaidu vealahanoktavuođaide.
artihkkalis 1 nr. 1 čilgejuvvon ” nállevealaheapmi ” ná:
”... juohkelágan sierrameannudeapmi, eretčuoldin, ráddjen dahje oidin náli, liikeivnni, soga dahje nationála dahje čearddalaš vuolggasaji geažil, man ulbmil dahje váikkuhus lea heaittihit dahje ráddjet olmmošvuoigatvuođaid dohkkeheami, návddašeami dahje čađaheami ovtta ládje olbmuid gaskkas, ja maiddái vuođđovuoigatvuođaidge politihkalaš, ekonomalaš, sosiála, kultuvrralaš dahje man ihkinas suorggis almmolaš eallimis. ”
dagakeahttáivuođaid mat gullet dán čilgehussii, ja geatnegas dohkálaš vugiiguin
buktit dakkár vealaheami heaittiheapmái.
Ovdalgo vealaheapmi lea vealaheapmi RDK artihkkala 1 nr. 1 mielde, de dasa
ferte gullat dahku dahje dagakeahttáivuohta mii earuha olbmuid árvvu, čuoldá dahje
oidá sin, daid sivaid geažil maid mearrádus namaha dárkileappot (náli, liikeivnni,
soga geažil jna.). Vealahansivat mat dás namahuvvojit leat molssaeavttut, ja doarvái
dahku dahje dagakeahttáivuohta dagaha negatiiva erohusa olbmuid gaskii dain
surggiin maid olmmošvuoigatvuođat gokčet (heaittiha dahje ráddje olmmošvuoigat
vuođaid ja vuođđudeaddji friddjavuođaid dohkkeheami, ovttadássásaš návddašeami
Rasistalaš vealaheapmái ii leat eaktu ahte dahku dahje daga
keahttáivuohta galgá vuolgit rasistalaš oainnus, go doarvái lea ahte dat váikkuha
Vealahangielddus ii gusto positiiva sierraoaibmabijuid dahje positiiva
erenoamáš meannudeami vuostái mat leat dihto čearddalaš joavkkuid dahje olbmuid
meannudeapmi lea lobálaš RDK artihkkala 1 nr. 4 mielde go lea dárbu dasa
olmmošvuoigatvuođain dássálagaid earáiguin servodagas.
Eaktu lea ahte sierra
doaibmabijut heaittihuvvojit go ulbmil lea čađahuvvon.
7.6.2 Nállevealaheami lávdegotti opplaš árvalusat álgoálbmogiid vuoigatvuođaid
ON nállevealaheami lávdegoddi, man bargomearrádus lea gozihit mo stáhtat čađahit
RDK mearridan geatnegasvuođaideaset, lea buktán oppalaš árvalusa stáhtaide
álgoálbmogiid vuoigatvuođaid birra (General Recommendation No.
goddi nanne das ahte álgoálbmotvealáheapmi gullá RDK vuollái ja ahte stáhtat galget
álggahit dárbbašlaš doaibmabijuid mat heađuštit ja unnidit dakkár vealaheami.
gillájit ain vealaheami ja iežaset olmmošvuoigatvuođaid ja vuođđudeaddji
álgoálbmogiid eatnamiid ja luondduriggodagaid massimiid ” kolonisttaide, gávppálaš
servviide ja stáhtalaš doaimmaide ”.
boađus lea ahe álgoálbmogiid kultuvra ja historjjálaš iešvuođaláhki áitojuvvojit.
Lávdegoddi buktá ee. čuovvovaš árvalusa oasálaš stáhtaide:
⎯ Stáhtat gohčohallet dohkkehit ja gudnejahttit álgoálbmogiid sierralágan kultuvrra, historjjá, giela ja eallinvugiid riggodahkan stáhta kultuvrralaš identitehtii, ja ovddidit sin iešvuođalági seailluheami.
⎯ Stáhtat gohčohallet sihkkarastit vai álgoálbmotjoavkkuid lahtut leat friddja ja ovttadássásaččat árvodási ja vuoigatvuođaid dáfus, ja vai eai gillá makkárge vealaheami, erenoamážit eai vealaheami iežaset álgoálbmotduogáža dahje iešvuođalági geažil.
⎯ Stáhtat gohčohallet láhčit dilálašvuođaid nu bures ahte álgoálbmogis lea gánnáhahtti ekonomalaš ja sosiála ovdáneapmi iežaset kultuvrralaš duogáža ja iešvuođalági vuođul.
⎯ Stáhtat gohčohallet sihkkarastit álgoálbmotlahtuin leat seammá vuoigatvuođat bures searvat servodahkii ja ahte ii mihkkege mearrádusaid mii guoská njuolga sin vuoigatvuođaide ja beroštumiide, dahkkojuvvo sin dieđihuvvon doarjuma haga.
⎯ Stáhtat gohčohallet maid sihkkarastit álgoálbmotservodahkii vejolašvuođa doaimmahit ja ealáskahttit iežas kultuvrralaš árbevieruid ja dábiid, ja seailluhit ja geavahit giela.
⎯ Stáhtat gohčohallet erenoamážit dohkkehit ja suodjalit álgoálbmogiid vuoigatvuođa eaiggáduššat, ovddidit, hálddašit ja geavahit iežaset kollektiiva eatnamiid, territoriaid ja resurssaid.
Dain dáhpáhusain main álgoálbmogiin leat rieviduvvon eatnamat ja territoriat maid sii leat árbevieruideaset mielde eaiggáduššan dahje main sii leat orron ja maid sii leat geavahan, almmá sin dáhtu ja doarjuma haga, gohčohallet stáhtat sihkkarastit ahte dát guovllut ja resurssat máhcahuvvojit fas álgoálbmogiidda.
Jos nu ii leačča duohta dili geažil vejolaš, de álgoálbmogis lea lávdegotti oaivila mielde vuoigatvuohta oažžut buhtadasa, ovddimusat ođđa sadjásaš eatnamiid ja territoriaid.
7.6.3 Nállevealaheami lávdegotti dárkomat ja árvalusat sámi eatnamiid ja
ON nállevealaheami lávdegoddi lea buktán erenoamáš dárkomiid ja árvalusaid
periodalaš raporttaid RDK čađaheamis.
Daidda lea oktasaš dat ahte lávdegoddi buot
golmma dáhpáhusas gieđahallá áššiid mat gusket sámi eatnamiidda ja resursavuoigat
vuođaide. Lávdegotti prinsihpalaš vuolggasadji orru leamen dat ahte jos álgo
álbmogiid eanan- ja resursavuoigatvuođaid dohkkeheapmi váilu eaige gudne
Lávdegoddi čujuha iežas ” General Recommendation No.
sámiid vuoigatvuođa eaiggáduššat, ovddidit, hálddašit ja geavahit iežaset kollektiiva
eatnamiid, territoraid ja resurssaid. Lávdegoddi ávžžuha dasto Suoma gávdnat dievas
čovdosiid sámi eananvuoigatvuođaide, ovttasráđiid sámi álbmogiin, ja árvala Supmii
nu farga go vejolaš dohkkehit ILO-konvenšuvnna nr. 169.
Dili ektui mii lea Norggas, de lávdegoddi čalmmustahttá ráđđehusa árvalan
lága Finnmárkku fylkka eatnamiid ja luondduriggodagaid riektedilálašvuođaid ja
Lávdegoddi ilbmada vuorjašuvvama das go
Finnmárkku fylkka eatnamiin ja daid luondduriggodagaid alde.
čujuha iežas oppalaš eavttuhussii álgoálbmotvuoigatvuođaid birra (General
Lávdegoddi dáhttu Norgga
gávdnat dáidda áššiide čovdosiid maid sámi álbmot sáhttá doarjut.
Sámi eananvuoigatvuođat leat guovdilat maiddái vealahuslávdegottige
loahppajurdagiin ja árvalusain Ruŧŧii das mo čađahit konvenšuvnna. Čujuhemiin
bargui mii lea jođus identifiseren dihte sámi boazoguohtunguovlluid Ruoŧas, ja
lávdegotti iežas ovddeš oppalaš árvalusaide álgoálbmogiid eananvuoigatvuođaid
birra, de Ruoŧŧa ávžžuhuvvo ráhkadit dievvasii dohkálaš lágaid, ovttasráđiid sámi
Lávdegoddi ávžžuha Ruoŧa joatkit barggu mainna galggašii válmmaštuvvat farga
Lávdegoddi čujuha dakkár čuoččuhusaide go ahte beroštumit
eananvuoigatvuođaid alde riiddut maid duopmostuolut gieđahallet, ja lávdegoddi
ON konvenšuvnnas, mii bođii golggotmánu 20. b. 1989 (BK) ja lea mánáid vuoigat
dat lea measta nugo SP artihkkal 27.
njuolga artihkkalis 30. Dasto lea BK artihkkal 2 deaŧalaš dainnago dat ásaha
7.7.2 BK artihkkal 2 - suodjalus vealahusa vuostái
BK artihkkal 2 nr. 1 nanne ahte stáhtabealit galget gudnejahttit ja sihkkarastit
konvenšuvnna addin vuoigatvuođaid, buot mánáide guđet leat sin válddi vuolde,
vealatkeahttá geange, ja beroškeahttá máná, su vánhemiid dahje áittardeaddji ” nális,
liikeivnnis, sohkabealis, gielas, oskkus, politihkalaš dahje eará oaiviliin, nationála, čearddalaš dahje sosiála vuolggasajis, opmodagas, doaibmavádjitvuođas, riegádusas
dahje árvodásis muđui. ”
Stáhta lea geatnegas aktiivvalaččat sihkkarastit nu, vai
vealaheapmi ii dáhpáhuva.
BK artihkkala 2 nr. 1 vealahangielddus lea seammalágan
vuoigatvuođaid birra, artihkkal 2 nr. 1, ja ON konvenšuvnnas ekonomalaš, sosiála ja
kultuvrralaš vuoigatvuođaid birra, artihkkal 2 nr. 2, mii spiehkasta das ahte BK listu
mii logaha molssaeavttot vealahansivaid, maiddái siskkilda ” čearddalaš vuolggasaji ”
ja ” doaibmavádjitvuođa ”.
BK artikkal 2 nr. 2 siskkilda gildosa vealaheames mánáid
sin vánhemiid, áittardeddjiid dahje bearašlahtuid árvodási, doaimmaid, oaiviliid,
oskkoldaga dahje oskku geažil.
Stáhta lea geatnegas álggahit doaibmabijuid mat
BK artihkkal 17 (d) ásaha geatnegasvuođa stáhtii ” movttiidahttit media váldit vuhtii
erenoamážit unnitveahkadaga mánáid ja álgoálbmotmánáid giellalaš dárbbuid.
Artihkkal 29 nr. 1 (d) nanne ahte mánáidoahpahusas maid galgá leat áigumuš
ráhkkanahttit mánáid boahttevaš ovddasvástideaddji eallimii man vuođđun lea
čearddalaš, nationála ja oskkolaš joavkkuid soabalašvuohta, ja álgoálbmotolbmuid
Dainnago artihkkal 30 guottiha seammá vuoigatvuođaid go SP artihkkal 27, de lea
lunddolaš dulkot mearrádusa geavada mielde mii lea boahtán áigái SP artihkkala 27
deaŧalaš maiddái mánáidkonvenšuvnna earáge mearrádusaid dulkomi.
” Dain stáhtain main leat čearddalaš, oskkolaš dahje giellalaš unnitveahkadagat dahje álgoálbmotolbmot, mánás guhte gullá dakkár unnitveahkadahkii dahje álgoálbmogii, ii galgga gildojuvvot vuoigatvuohta ovttas nuppiiguin iežas joavkkus eallit iežas kultuvrra mielde, duođaštit ja čuovvut iežas oskku, dahje geavahit iežas giela. ”
Mearrádus ásaha stáhtii álbmotrievttálaš geatnegasvuođa sámi mánáide sin
bajásšaddandilisteaset, oskkusteaset ja giellalaš vuoigatvuođaineaset.
geatnegasvuođas stáhtii maid gullá dárbbu mielde álggahit sámi mánáide positiiva
ON mánáidlávdegoddi cealkámušain stáhtabeliide, álgoálbmotmánáid vuoigatvuođaid
Lávdegoddi čujuha álggus stáhtabeliid geatnegasvuođaide
ovddidit ja suodjalit álgoálbmotmánáid olmmošvuoigatvuođaid artihkkala 2 (ii
Lávdegoddi deattuha ahte stáhtat, go čađahit
vuoigatvuođaide sáhttet maiddái váldit vuhtii eará riikkaidgaskasaš standárddaid, daid
artihkkala 30 mielde, erenoamážit sin kultuvrralaš vuoigatvuođaide, maiddái sáhttet
gullat eallinvuogit mat čatnasit eatnamiidda (territoriijaide) ja luondduriggodagaid
vuođaid lávdegotti ” General Comment No. 23 ” nammasaš tekstii.
čujuha dasa ahte ILO-konvenšuvdna nr. 169 dohkkeha ahte álgoálbmogiin lea
erenoamáš gaskavuohta iežaset guovlluide ja ahte sin kultuvra lea lahkalagaid gitta
Čujuhettiinis BK artihkkalii 12, ja vel artihkkaliidda 13 ja 17, lávdegoddi
árvala ahte stáhtabealit berrejit geahččalit soahpat álgoálbmogiiguin ovddidan
strategiijaid, politihka ja prošeavttaid maiguin čađahit álgoálbmotmánáid vuoigat
identitehta, ja cealká ee. – čujuhettiinis artihkkaliidda 7 ja 8 – ahte stáhtabealit galget
diktit álgoálbmotvánhemiid addit mánáidasaset dakkár namaid maid ieža háliidit.
Lávdegoddi cealká dasto ahte stáhtat galget gudnejahttit álgoálbmotmánáid
vuoigatvuođa doaladit iežaset iešvuođalágis. Olbmonamat leat nugo giella ja kultuvra
Lávdegoddi dáhttuge stáhtabeliid danne álggahit dárbbašlaš doaibmabijuid mat sihkkarastet ahte álgoálbmotmánát
sáhttet návddašit iežaset kultuvrra ja geavahit iežaset giela, ja dan oktavuođas
lávdegoddi čujuha erenoamážit artihkkalii 17 (d) mii geatnegahttá stáhtabeliid
movttiidahttit joavkomedia váldit vuhtii álgoálbmotmánáid giellalaš dárbbuid.
oahpahussii mii máhttáha sin lohkat ja čállit iežaset gillii.
miellahttoriikkaide álgoálbmotmánáid vuoigatvuođaid birra, ee. artihkkala 2
čađaheapmái.
Lávdegoddi nanne ahte stáhta lea geatnegas álggahit beaktilis
doaibmabijuid, ee. lágaiguin, vai sihkkarastá álgoálbmotmánáide dievas vejolaš
vuođaid návddašit iežaset vuoigatvuođaid almmá mange lágan vealaheami haga.
Lávdegoddi váldá ovdan dán oktavuođas dan, ahte álgoálbmotmánáin lea vuoigat
vuohta dearvvašvuođa ja sosiála fálaldagaide, oahpahussii, orrunsadjái ja sullasaš
áššiide mat doarvái váldet vuhtii sin kultuvrralaš vuolggasaji.
stáhtabeliid, ovttasráđiid álgoálbmotservodagaiguin ja álgoálbmotmánáiguin, ráhkadit
almmolaš doaibmaáŋgiruššamiid mat áiddastivčče olggobealde olbmuin negatiiva
vealaheami hárrái lávdegoddi cealká ahte stáhtabealit galget árvvoštallat ja
ođasmahttit oahppoplánaid ja oahpponeavvuid vai skuvlamánát oahppet gudnejahttit
7.8 ON konvenšuvdna buotlágan nissonvealahemiid heaittiheamis
soahkabeliide. KDK guoská sámiid dáfus nissonolbmuid vejolaš vealaheapmái, masa
vealaheami dáinna lágiin: ” Dán konvenšuvnnas sátni «nissonvealaheapmiš mearkkaša juohkelágan earuheaddji meannudeami, čuoldima dahje ráddjema mii dáhpáhuvvá sohkabeali vuođul ja man váikkuhus dahje ulbmil lea heaittihit dahje unnidit nissonolbmuid olmmošvuoigatvuođaid ja vuođđofriddjavuođaid dohkkeheami, návddašeami dahje geavaheami politihkalaš, ekonomalaš, sosiála, kultuvrralaš, siviila dahje juohkelágan suorggis, beroškeahttá sin siviiladásis ja dan vuođus ahte olmmáiolbmuin ja nissonolbmuin galgá leat ovttadássásašvuohta. ”
Dát lea vealatkeahttáivuođa oppalaš norbma soahkabeliid gaskavuođaide, ja dat
čuohcá vuođuhis earuheaddji meannudemiide mat dáhpáhuvažit buot olmmoš
vuoigatvuođaid surggiin, beroškeahttá KDK mearrádusain mat muđui ležžet.
Artihkkal 2 geatnegahttá stáhtabeliid álggahit doaibmabijuid, ee. lágavuđot
doaibmabijuid, mat galggažit jávkadit dakkár vealaheami.
vejolažžan oidi vealaheami mii jođálmahtášii sohkabeliid gaskka duohta ovtta
Eaktu lea ahte erenoamáš meannudeapmi nohká go ollašuvvá
sohkabeliiguin meannuduvvo ovtta ládje.
7.9 UNESCO-konvenšuvdna vealaheami vuostá oahpahusas
juovlamánu 14. b. 1960 sierra konvenšuvnna oahpahusvealaheami vuostái. Kon
venšuvnna artihkkal 1 siskkilda definišuvnna ” vealaheamis ” mii sulastahttá dan
definišuvdnii mii lea ON konvenšuvnnas buotlágan nállevealaheami heaittiheamis,
UNESCO-konvenšuvnna artihkkal 1 definere vealaheami leat
vuolggasaji geažil, go áigumuš dahje váikkuhus lea jávkadit dahje unnidit ovtta
dássásašvuođa oahpahusas.
Konvenšuvdna vealaheami vuostái oahpahusas lea
UNESCO-konvenšuvnna artihkkal 5 nr. 1 (c) siskkilda vuođu soahppevaččat
ja positiivvalaččat oidi meannudeapmái oahpahusa oktavuođas.
Lunddolaš lea atnit
vuođđun ahte mearrádus maid gusto álgoálbmogiidda vaikko teaksta namaha dušše
riikkalaš unnitveahkadagaid.
Kontraherejeaddji bealit leat soahpan: c) deaŧalaš lea dohkkehit riikkalaš unnitveahkadagaid vuoigatvuođa jođihit sierra oahpahusdoaimmaid, maidda skuvllaid jođiheapmige gullá, ja juohke stáhta oahpahusnjuolggadusaid vuođul, ja geavahit dahje oahppat iežaset giela, jos juo: dát vuoigatvuohta ii geavahuvvo nu ahte dat hehtte muhtun unnitveahkadagaide gullevaš olbmuid ipmirdeames kultuvrra ja giela servodagas muđui ja searvamis dan doaimmaide, dahje ahte dat ráššuda nationála iešmearrideami (suverenitehta); ahte oahpahusdássi ii leat heajut go dábálaš standárda maid kompeteanta eiseválddit leat mearridan dahje dohkkehan; ja ahte lea válljehahtti leat dakkár skuvllain. ”
Stáhtabealit lea artihkkala 5 nr. 2 geatnegasat čađahit buot mii lea dárbbašlaš
Eurohpalaš olmmošvuoigatvuođaid konvenšuvnnas, mii bođi skábmamánu 4. b. 1950
(EMK), eai leat erenoamáš mearrádusat eai unnitveahkadagaid eaige álgoálbmogiid
nállevealaheamiid heaittiheami birra ja ON konvenšuvdna siviila ja politihkalaš
vuoigatvuođaid birra, artihkkal 26.
Beavdegirjji, mii fámuiduvai cuoŋománu 1. b. 2005, Suopma lea
ratifiseren. Norga ja Ruoŧŧa eai leat vel ratifiseren beavdegirjji.
EMK vealatkeahttáivuođa mearrádusa artihkkal 14 čuodjá ná:
” Dán konvenšuvnna mearridan vuoigatvuođaid ja friddjavuođaid čađaheapmi galgá sihkkarastojuvvot nu ahte vealaheapmái ii leat makkárge vuođđu, nugo sohkabealli, nálli, liikeivdni, giella, oskkoldat, politihkalaš dahje eará jáhkku, nationála dahje sosiála vuolggasadji, unnitveahkadahkii gullevašvuohta, opmodat, riegádusa dahje eará árvodássi. ”
Nugo sátnádagas boahtá ovdan, de artihkkala 14 vealahangielddus čatnasa duoidda
artihkkal 2 nr. 1 ja ON konvenšuvdna ekonomalaš, sosiála ja kultuvrralaš vuoigat
vuođaid birra, artihkkal 2 nr. 2. Vuođustis dat danne ii gusto guhkkelii go veala
leat oppalaš vealahannjuolggadus seammá ládje go SP artihkkal 26, go dat lea
olmmošvuoigatvuođaid duopmostuollu (EMD) lea dattetge dulkon mearrádusa
EMD-geavadis lea čielggas ahte vealaheapmi dakkár vuoigatvuođaid ja friddja
artihkkala 14 leat rihkkojuvvon, vaikko ii leččage vejolaš duođaštit ahte EMK
mearrádusat leat muđui rihkkojuvvon.
Nuppiin sániin cealkki DMK artihkkala 14
vealahangielddus sáhttá dubmet vealahandili jos dan lea vejolaš mange ládje čájehit
gullevažžan dihto EMK-mearrádusa vuollái dahje doaibmasuorgái, vaikko ii leaččage
earuheaddji meannudeami mas ulbmil dahje sivva lea objektiiva ja govttolaš, ja
eahpegovttolaš earuheaddji meannudeami.
EMD-geavada mielde dušše maŋibun
namahuvvon vealaheapmi adnojuvvo lágarihkku vealaheapmin. Dasto lea vel
dakkár eaktu, jos ii galggaš deaivvahallat, ahte earuheaddji meannudeapmi lea
EMK álgonjuolggadusaid ektui.
Beavdegirji ii leat ráddjejuvvon vealatkeahttáivuhtii
duoid nuppiid EMK mearrádusaid čađaheami oktavuođas.
vealatkeahttáivuođa norpma mii čatnasa riikkalaš lágaide.
Stáhta geatnegasvuohta viiddida artihkkal 1 nr. 2, mas oidno ahte stáhta ja eará
almmolaš eiseválddit leat geatnegasat vealatkeahttáivuhtii daid sivaid geažil maid
Beavdegirji nr. 12 ii nuppástuhte EMK artihkkala 14 čilgehusa vealaheamis,
muhto dat viiddida suoji vealahusa vuostái oppalaš vealatkeahttáivuođa norpmain mii
ii leat čadnojuvvon konvenšuvnna eará vuoigatvuođaide.
7.11 Eurohpáráđi nationála unnitveahkadagaid suddjejeaddji
guovvamánu 1. b. 1995, ulbmáda gáhttet ja ovddidit nationála unnitveahkadagaid
Konvenšuvdna ii čilge mat joavkkuid galget adnojuvvot nationála
Stáhtabeliin lea danne muhtun muddui friddjavuohta mearridit
makkár unnibuš joavkkuid konvenšuvdna galgá fátmmastit.
leat vuođđun bidjan ahte konvenšuvdna fátmmasta sámiid maid.
lea dattetge dovddahan ahte ii dáhto ahte Norgga sámiid fátmmasta Norgga nationála
Dattetge lea eahpitkeahttá nu, ahte ovttaskas sámit
sáhttet rápmakonvenšuvnna vuođul čujuhit alcceseaset vuoigatvuođaid, ja dan sii
sáhttet dahkat mange eastaga haga daidda riikkaidgaskasaš
álgolbmotvuoigatvuođaide maid vuođul maid sáhttet čujuhit alcceseaset
Rápmakonvenšuvnna mearrádusat leat láivvit hábmejuvvon, ja danne lea
muhtumin váttis dárkilastit stáhtaid geatnegasvuođaid dainna lágiin ahte anihit
konkrehta vuoigatvuohtaáššiide.
Nu ii leat dattetge buot mearrádusaid dáfus. Earret
eará rápmakonvenšuvnna artihkkala 4 lea viehka čielggas ja njuolggus. Artihkkal 4
nr. 1 nanne ahte gildosis lea olbmuid vealaheapmi sin gullevašvuođa geažil nationála
Dasto stáhta lea geatnegas dáhkidit olbmuid ovttadássásaš árvvu
lága ovddas ja seammá láhkasuoji olbmuide guđet gullet nationála unnitveahkadahkii,
Artihkkala 4 nr. 2 mearrádus nanne ahte stáhtabealit leat
gullet nationála unnitveahkadahkii, vai sin ja váldoálbmoga olbmuid gaskka ovdána
dievas ja duohta ovttadássásašvuohta ekonomalaš, sosiála, politihkalaš ja kultuvrralaš
áššiin. Geatnegasvuohta čađahit nationála unnitveahkadagaide positiiva sierra
meannudeapmin mii boahtá vuostálagaid rápmakonvenšuvnna vealahangildosa.
Rápmakonvenšuvnna artihkkal 5 nr. 1 geatnegahttá stáhtaid ovddidit
dárbbašlaš dilálašvuođaid olbmuide guđet gullet nationála unnitveahkadagaide, vai sii
sáhttet seailluhit ja ovddidit iežaset kultuvrra, ja bisuhit iežaset identitehta, oskku,
dilálašvuođaid kultuvrra, giela jna. seailluheapmái ja ovddideapmái.
mii dán geatnegasvuhtii gullá.
vugiid maiguin lea ulbmil bágget nationála unnitveahkadaga olbmuid jávkat váldo
Rápmakonvenšuvnna artihkkal 10 siskkilda máŋga mearrádusa giellalaš
vuoigatvuođaid birra. Artihkkal 10 nr. 1 nanne ahte stáhtabealit leat geatnegasat
dohkkehit nationála unnitveahkadagaid vuoigatvuođa geavahit gielaset priváhta okta
vuođain nugo almmolaš oktavuođainge – čálalaččat ja njálmmálaččat. Geatnegas
vuohta lea dattetge ráddjejuvvon dasa, ahte stáhta galgá ” dohkkehit ” dakkár
Nationála unnitveahkadagaid árbevirolaš guovlluin dahje
guovlluin main leat ollu olbmot guđet gullet nationála unnitveahkadagaide, stáhta lea
geatnegas čađahit bargguid mat sihkkarastet, dan muddui maid sáhttet (” endeavour to
secure, as far as possible ”), vejolašvuođa unnitveahkadagaid olbmuide geavahit
gielaset hálddahuslaš eiseválddiid luhtte. Rápmakonvenšuvdna siskkilda eanet sullaš
oktavuođat riikkarájiid rastá (artihkkal 17).
7.12 Eurohpalaš guovlo- ja unnitlohkogielaid lihttu
ulbmáda gáhttet unnitlohkogielaid vai dainna lágiin bisuhuvvo šláddjes eurohpalaš
Lihttu addá stáhtaide alcceseaset vejolašvuođa válljet maid gielaid lihttu
fátmmasta, ja vejolašvuođa válljet guđemuš molssaeavttot geatnegasvuođaid sii
guhtege váldet badjelasaset go ratifiserejit.
sámegiela guvllolaš giellan dahje unnitlohkogiellan man ektui sii leat dohkkehan
alcceseaset geatnegasvuođaid listtus mielde mii čájeha maid artihkkaliid guhtege riika
golmma riikkas lea váldán badjelasas sámegiela ektui, eai leat ovttaláganat, iige dán
oktavuođas leat veara geahččalit čilget daid.
Juohke váldonjuolggadus mii lea
konvenšuvnna oasis III siskkilda njeallje molssaeavttot dárkilis geatnegasvuođa main
stáhtat sáhtte válljet ratifiseremii, ja dat golbma riikka eai leat váldán badjelasaset
áibbas ovttalágan geatnegasvuođaid sámegiela ektui.
Dát lea čuvgejeaddji ovdamearka das ahte livččii dárbu geahččalit oktiiheivehit ja ovttaláhkádit dan
golmma riikka sámi vuoigatvuođaid.
Oppalaččat lea dattetge vejolaš cealkit ahte buot
golbma riikka leat váldán badjelasaset geatnegasvuođaid sámegiela ektui
oahpahusvuogádagas (artihkkal 8), riektevuogádagas (artihkkal 9), almmolaš
hálddahusas (artihkkal 10), joavkomedias (artihkkal 11), kultureallimis (artihkkal 12),
ekonomalaš ja sosiála dilis (artihkkal 13), ja das mii guoská riikkarájiid rasttideaddji
Maŋimuš artihkkala – mas lea riikkarájiid rasttideaddji
dilálašvuođaid nu ahte sámegiela ávkin lea vejolaš bargat ovttasráđiid riikkarájiid
rastá, erenoamážit nu ahte dan golmma riikka guvllolaš ja báikkálaš eiseválddit nu
7.13 Protokolla nr. 3 mii gullá soahpamuššii Suoma ja Ruoŧa searvamis
Soahpamuššii Suoma ja Ruoŧa EU-searvamis lea lasihuvvon protokolla nr. 3 sámi
álbmoga birra. Dat válmmai go Suopma, Norga ja Ruoŧŧa šiehtadalle
miellahttovuođas Eurohpalaš Uniovnnain (EU) jagi 1994.
EU-lahttun, de da protokolla gusto duššefal Suoma ja Ruoŧa sámiide.
Vejolašvuođa dohkkehit ja ovddidit
boazodoalu sámiid sierravuoigatvuohtan árbevirolaš sámi boazoguohtunguovlluin
” Artihkkal 1: Beroškeahttá Roma-soahpamuša mearrádusain, de sámi álbmogii lea vejolaš addit áidnavuoigatvuođa boazodollui sámiid árbevirolaš guovlluin.
Artihkkal 2: Dán beavdegirjji lea vejolaš viiddidit, nu ahte dat váldá vuhtii sámiide dakkár erenoamášvuoigatvuođaid joatkevaš ovdáneami mat leat gittalagaid sin árbevirolaš ealáhusaiguin.
Ráđđi sáhttá, Lávdegotti árvalusa vuođul ja maŋŋilgo lea gullan Eurohpáparlameantta ja Guovlolávdegotti, ovttajienalaččat mearridit dárbbašlaš nuppástusaid dán beavdegirjái. ”
EU jagi 2000 geassemánu 29. beaivásaš ráđđedirektiiva 2000/43/EF ásaha unnimus
suodjestandárdda vealaheami vuostá mii dáhpáhuvvá náli ja čearddalaš vuolggasaji
Direktiiva lea dohkkehuvvon EU-traktáhta artihkkala 13
áiddastit vealaheami.
nuppiin sániin cealkki ráddjejuvvon náli ja čearddalaš vuolggasaji vealahansivaide.
Direktiivva artihkkal 2 nr. 1 nanne ahte ovttalágan meannudeami vuođđo
jurdda lea ipmirdahtti gielddusin sihke njuolggovealaheami ja eahpenjuolggos
nális dahje čearddalaš vuolggasajis geažil deaivida meannudemiin mii lea heajut go
dat mainna nubbi olmmoš deaivida, lea deaividan dahje šaddá deaividit sullasaš
olgguldasat oaidnit neutrála mearrádus, eaktu dahje geavat bidjá dihto nállái dahje
čearddalašvuhtii gullevaš olbmo ollu heajubun go nuppiid.
dárkilastojuvvo dattetge ahte dát ii gusto jos áššáigullevaš mearrádussii, ektui dahje
dahkui lea objektiiva ákkasteapmi legitiibma ulbmila geažil, ja go ulbmila
ollašuhttima vuogit leat ” soahppevaččat ja dárbbašlaččat. ”
Dasto galgá artihkkala 2 nr. 3 mielde nuppiid skudnen ja vealahangohččosat
Skudnen čilgejuvvo sávakeahtes meannudeapmin olbmuin
su náli dahje vuolggasaji geažil ja dainna áigumušain dahje bohtosiin ahte olbmo árvu
loavkašuvvá. Dasto lea eaktu ahte dákkár meannudeami dáhttu lea oččodit áigái
Artihkkalis 2 nr. 4 celkojuvvo dasto ahte vealahaninstruksa man vuođđun lea nálli
dahje čearddalaš vuolggasadji, deaivvahallá vealahangildosii.
Direktiivva artihkkal 5 rahpá vejolažžan čađahit lágalaš positiiva sierra
meannudeami dahje eará positiiva doaibmabijuid vai váttisvuođat mat leat náli ja
čearddalaš vuolggasaji geažil, nohket dahje buhttejuvvojit.
” Vai geavadis sihkkarastojuvvo dievas ovttadássásašvuohta, de ovttalágan meannudeami vuođđojurdda ii hehtte guđege miellahttoriikka bisuheames dahje mearrideames erenoamáš doaibmabijuid maid ulbmil lea áiddastit dahje buhttet váttisvuođaid mat leat náli dahje čearddalašvuođa geažil. ”
ON konvenšuvdna biologalaš šláddjiivuođas, mii bođii geassemánu 5. b. 1992
(KBM), ásaha riikkaidgaskasaš standárddaid biologalaš šláddjiivuođa seailluheami ja
Suopma lea inkorporeren konvenšuvnna, muhto Norga
ja Ruoŧŧa leat ain vuos dušše ratifiseren konvenšuvnna.
gieđahallá álgoálbmogiid ja báikkálaš servodagaid máhtuid, hutkagiid ja dábiid
dainna ulbmiliin ahte biologalaš šláddjiivuohta galggašii seailut ja daid geavaheapmi
ja báikkálaš servodagaid máhtuid, hutkagiid ja dábiid, mat ovddastit árbevirolaš
eallinvugiid mat leat deaŧalaččat biologalaš šláddjiivuođa seailluheapmái ja daid
Stáhtabealit galget ovttasráđiid álgoálbmogiiguin ja
sin dohkkehusa vuođul bargat dan badjelii ahte álgoálbmogiid máhtut, hutkagat ja
dábit eambbo viidánit geavahusas. Stáhtat galget maid ávžžuhit olbmuid govttolaččat
galget stáhtabealit, konvenšuvnna artihkkala 10 (c) mielde, nu guhkás go lea vejolaš
ja soahppevaš, gáhttet biologalaš resurssaid árbevirolaš geavahanvugiid, ja
movttiidahttit daidda, go sohpet seailluheami ja gánnáhahttivuođa eavttuide.
Konvenšuvnna mearrádusat leat hábmejuvvon viehka eahpečielga
cealkámuššan. Ovdamearkka dihte lea stáhtaid geatnegasvuohta gudnejahttit, suddjet,
gáhttet ja seailluhit álgoálbmogiid máhtuid, hutkagiid jna. gittalagaid dakkár
eavttuiguin go ” nu guhkás go lea vejolaš ja soahppevaš, ja riikkalaš lágaid vuođul ”.
Álgoálbmogiid ja báikkálaš servodagaid máhtut, hutkagat ja dábit
biddjojuvvojit dássálagaid konvenšuvnna artihkkalis 8 (j).
Duogáš dasa lea, ahte go
šiehtadalle konvenšuvnnas, de lei ovttamielalašvuohta das ahte maiddái dábálaš
báikkálaš servodagatge muhtun dáhpáhusain leat oamastan máhtuid, hutkagiid ja
geavaheapmái. Váldoprinsihppa lea ahte stáhtabealit galget gudnejahttit, seailluhit ja
ja bisuhit máhtuid, hutkagiid ja dábiid mat leat positiiva veahkkin biologalaš
šláddjiivuođa seailluheapmái.
Artihkkalis 10 (c) lea stáhtabeliid geatnegasvuohta, nu
guhkás go lea vejolaš, doarjut luondduriggodagaid árbevirolaš ja guovllu dábiid mielddásaš geavaheami, go dakkár geavaheapmi soahpá seailluheami ja gánná
mielde leat geatnegasvuohta gáhttet ja movttiidahttit álgoálbmogiid biologalaš
olmmošvuoigatvuođaid lávdegotti geavada buktin čuovgasis das makkár lea ja man
Lávdegotti geavat čájeha ahte artihkkal 27 ii
suodjal dušše árbevirolaš doaibmanvugiid.
Lávdegoddi lea ovdamearkka dihte, go
gieđahalai sámi áššeoasálačča váidalusášši, gávnnahan ahte sámiid ođđaáigásaš
teknihkalaš bargoneavvuid geavaheapmi boazodoalus ii mearkkaš maidege dan
rievttálaš suodjái maid artihkkal 27 ásaha árbevirolaš álgoálbmotealáhusaide, geahča
dás ovddabealde čuoggá 7.4.
7.16 Iešmearridanvuoigatvuohta
Dán kapihttala mii gieđahallá iešmearridanvuoigatvuođa, dievasmahttá lasáhus nr. 3,
mas lea sáhka sámi álbmoga iešmearridanvuoigatvuođas. Lasáhus nr. 3 siskkilda
B. Henriksen, Martin Scheinin ja Mattias Åhrén ipmirdit gustojeaddji álbmotrievtti
Maŋimuš čuođi jagi lea álbmogiid iešmearridanvuoigatvuohta ovdánan
riikkaidgaskasaš vuođđojurdaga dásis otnáš álbmotrievttálaš norbman. Iešmearridan
viidodat ollá dattetge ollu guhkkelii maŋás historjái go duššefal čuođi jagi daid
historjjálaš oktavuođa dahkki čatnagsiiguin mat mannet čuvgehusfilosofiija
jurdagiidda álbmoga iešmearrideamis.
Iešmearridanviidodat lea ovdánan politihkalaš
jurdaga dásis gitta riikkaidgaskasaččat dohkkehuvvon vuođđojurdaga dássái, ja
loahpalaččat máilmmiviidosaš álbmotrievttálaš norbman.
earret eará ON-lihtus, ja ON-konvenšuvnnnain mat bohte 1966, nubbi siviila ja
politihkalaš vuoigatvuođaid birra (SP) ja nubbi ekonomalaš, sosiála ja kultuvrralaš
vuoigatvuođaid birra (ØSK).
Vaikko iešmearridanvuoigatvuohta ovdal viehka nannosit čatnasii kolonia
válddi heaittiheapmái ja nationála stáhtaid vuođđudeapmái, de dat odne lea dohkke
dovddahuvvon álgoálbmogiid ektui, earret eará dan barggu olis mas válbmá ON
cealkámuš álgoálbmogiid vuoigatvuođaid birra. Davviriikkat leat stáhtain leamaš
árjjalepmosat oččodemiineaset álgoálbmogiid iešmearridanvuoigatvuođa oassin dan
ON-cealkámuššii mii boahtá álgoálbmogiid vuoigatvuođaid birra. Nu leat
davviriikkat dahkan dainna lágiin ahte leat ovddidan formála árvalusaid
álgoálbmogiid iešmearridanvuoigatvuođaid birra, geahča lasáhusa nr. 4 mas árvalusat
vuoigatvuođaid, davviriikkat ovttas ovttamielalaš stáhtaiguin árvaledje ahte álgo
álbmogiid iešmearridanvuoigatvuohta dohkkehuvvo čabočielgasit.
álgoálbmogat iešmearridanvuoigatvuođain galget sáhttit mearridit iežaset politihkalaš
árvalusa sánit leat jure justa nugo oktasaš artihkkala 1 nr. 1 sánit, mat leat SP ja ØSK
Áidna erohus lea ahte davviriikkalaš árvalusas leat dán
oktavuođas ” álgoálbmogat ” čielgasit identifiserejuvvon riektesubjeaktan baicce go
” buot álbmogat ”, nugo lea SPs ja ØSKs.
Davviriikkat leat maid formálalaččat
dovddahan nana doarjaga dasa ahte álgoálbmogiid iešmearridanvuoigatvuohta, mii
lea erenoamáš vuoigatvuohta álgoálbmogiidda, galgá leat čađahahtti siskkáldas
Davviriikkalaš árvalus ovdeha ahte
iešmearridanvuoigatvuohta čađahuvvo álbmotrievtti mielde. Erenoamáš lea ahte
deattuhuvvo vuođđojurddan iešmearridanvuoigatvuođas ahte dat ii galgga vahágahttit
iige áitit stáhtaid territorialaš integritehta. Stáhtat viidát dorjot davviriikkalaš
árvalusaid šiehtadallamiin mat leat jođus ON-cealkámušas álgoálbmogiid vuoigat
Nationála dásis leat iešguđetlágan norgalaš ráđđehusat maŋimuš áiggiid
dovddahan sámi iešmearridanvuoigatvuhtii dohkkeheami ja ulbmila gáhttet dan
Maŋimuš stuorradiggedieđáhusas celkojuvvo ahte ” ráđđehus atná
vuolggasadjinis ahte sámiid iešmearridanvuoigatvuođa dulkojupmi ferte leat dássá
lagaid álbmotrievttálaš mearrádusaid ja riikkaidgaskasaš norbmaovdánemiin. ”
Sullasaš ovdáneapmi lea leamaš muhtun guovdilis guvllolaš
Eurohpalaš uniovnna doaibmaplána davvilaš viidodaga várás
áigodahkii 2004-06 gohčoda davi álgoálbmogiid iešmearridanvuoigatvuođa
siskkilda mearrádusa álgoálbmogiid iešmearridanvuoigatvuođas.
7.16.2 Iešmearridanvuoigatvuohta kollektiiva olmmošvuoigatvuohtan
Álbmogiid iešmearridanvuoigatvuohta lea dohkkehuvvon máilmmiviidosaš oktasaš
olmmošvuoigatvuohtan.
Riikkaidgaskasaš ovttamielalašvuohta lea das ahte ieš
Dat lea nannejuvvon máŋgga ON dievasčoahkkima cealkámušas, olmmošvuoigat
vuođaid máilmmikonfereanssas, ja vel arvat eará autoritatiiva riikkaidgaskaaš
Gudnejahttit ja čađahit álbmogiid iešmearridanvuoigatvuođa lea maid
adnojuvvon eaktun eará olmmošvuoigatvuođaid ja vuođđofriddjavuođaid
ØSK oktasaš artihkkalis 1:
Buot álbmogiin lea iešmearridanvuoigatvuohta.
Dán vuoigatvuođa válddiin sii friddja mearridit iežaset politihkalaš dili ja ovddidit iežaset ekonomalaš, sosiála ja kultuvrralaš ovdáneami.
Buot álbmogat sáhttet iežaset ulbmiliidda friddja hálddašit iežaset luondduriggodagaid ja - gávdnosiid, nu guhká go dat ii duvdde boaittobeallái geatnegasvuođaid mat čuvvot riikkaidgaskasaš ekonomalaš ovttasbarggu, man vuođđun lea guovttebeallásaš ávkki vuođđojurdda ja álbmotrievtti njuolggadusat.
Ii mange dáhpáhusas galgga álbmogis rieviduvvot dan birgenvuođđu.
Konvenšuvdna-oasálaččat, sin gaskkas dat stáhtat mat ovddasvástidit iežaset stivrekeahtes guovlluid ja geahččoguovlluid hálddašeami, galget bargat álbmogiid iešmearridanvuoigatvuođa ollašuhttimii, ja gudnejahttit dán vuoigatvuođa ovttastuvvan našuvnnaid lihtu mearrádusaid mielde. "
Riikkaidgaskasaš geavat, ee. ON olmmošvuoigatvuođaid lávdegoddi, ja
máŋgga stáhta vuođđolágalaš geavat, čájehit ahte iešmearridanvuoigatvuohta adno
juvvo fámolaš (dynamalaš) vuoigatvuohtan – mii dađistaga ovdána – eambbo go
bissovaš ovddalgihtii čilgejuvvon vuoigatvuohtan.
Geahča muđui dievasleabbo
Álbmotriekti mieđiha ” buot álbmogiidda ” iešmearridanvuoigatvuođa –
dattetge konvenšuvnna čilgekeahttá geat dat leat ” álbmogat ” iešmearridanvuoigat
erenoamážit doahpaga ” álgoálbmot ” ja doahpaga ” buot álbmogiid ” gaskavuohta ja
Áššedovdi joavku bidjá vuođđunis dan ahte sámit
ollašuhttet daid eavttuid mat dábálaččat biddjouvvojit ovdalgo álbmot dohkkehuvvo
Dán oktavuođas čujuhuvvo ee. dasa ahte
ON olmmošvuoigatvuođaid lávdegoddi lea čujuhettiinis SP artihkkalii 1 máŋgii
Álbmogiid vuoigatvuohta friddja beassat mearridit iežaset politihkalaš dili ja
gaskavuođaid riikkaidgaskasaš servodahkii dávjá gohčoduvvo iešmearridanvuoigat
vuođa olgguldas viidodahkan, ja vuoigatvuohta buoridit iežas ekonomalaš, sosiála ja kultuvrralaš ovdáneami fas gohčoduvvo siskkáldas viidodahkan, vrd. SP ja ØSK
Olgguldas viidodat oamastuvvo muhtumin vuođđun gáibidit vuoigatvuođa
luovusbeassamii ja sierra stáhta vuođđudeapmái.
stáhta láhtte álbmogiid ovttadássásaš vuoigatvuođaid vuođđojurdaga mielde, earret
eará iešmearridanvuoigatvuođa jurdaga mielde.
ovttabealat luovusbeassanrahčamušaiguin, go eai leat erenoamáš dilálašvuođat mat
Sámit, davviriikkaid álbmogin ja álgoálbmogin, leat dakkár dilis ahte sii
álbmotrievtti mielde sáhttet gáibidit beassat vuođđudit iežaset stáhta.
fertejit álbmotrievtti vuođul ovttas gávnnahit sámiid iešmearrideami čađaheapmái
Dan ášši váldočuokkis lei, mearkkašago iešmearridanvuoigatvuohta Quebecii
vuoigatvuođa beassat luovus dáláš kanádalaš stáhtas.
loahppamearrádus lei ahte álbmotrievttálaš iešmearridanvuoigatvuohta dan
guhkemussii ovdánan hámis lea koloniijaid, dulbmojuvvon álbmogiid, olgguldas
vuoigatvuohta – nugo soahteveaga vuollásaš álbmot dahje go dihto joavkkus
biehttaluvvo lohpi searvat almmolaš váldedoibmii ovddidan dihte iežaset politihkalaš,
ekonomalaš, sosiála ja kultuvrralaš ovdáneami.
Kanáda alimusriekti bidjá vuođđunis
ahte buot dán golmma dilis gillájeaddji álbmogis lea vuoigatvuohta riepmat olgguldas
iešmearrideapmái mii mearkkaša luovusbeassama dainnago das lea váldojuvvon
vejolašvuohta siskkáldasat čađahit iešmearridanvuoigatvuođa – muhto Quebec ii lean
Iešmearridanvuoigatvuođa olgguldas viidodat sáhttá geavadis dattetge
Suoma sámelága 6 § mearrádus, mii lea
sámiid giellalaš ja kultuvrralaš autonomiijas, sáhttá leat ovdamearkan das ahte
nannejuvvo ahte Suoma sámediggi galgá sámiid ovddastit riikkalaš dásis nugo
maiddái riikkaidgaskasaš dásisge.
mearridanvuoigatvuođa olgguldas viidodaga lea vejolaš ollašuhttit almmá vuođđu
duvvon stáhta haga, lea Ruonáeatnama friddja oktavuođat Eurohpalaš Uniovdnii
Álbmogiid vuoigatvuohta hálddašit iežaset ekonomalaš ovdáneami lea
iešmearridanvuoigatvuhtii gullevaš oassi.
njuolggadusa mielde, vai ovddidivččii iežas ulbmiliid, vuoigatvuohta hálddašit iežas
Geahča SP ja ØSK artihkkala 1 nr. 2.
lávdegoddi lea máŋgga dilálašvuođas deattuhan álgoálbmogiid iešmearridanvuoigat
vuođa resursabeali, ee. namahettiinis Kanáda, Danmárkku, Norgga, Ruoŧa ja Ođđa
artihkkalis 1 nr. 3, mas nannejuvvo ahte stáhtaid geatnegasvuohta guhtet guoibmásis
7.17 ON-cealkámuša vuođđohápmi álgoálbmogiid vuoigatvuođain
Olmmošvuoigatvuođaid lávdegotti vuollásaš
lávdegoddi ráhkadii vuosttamuš árvalusa áigodagas 1984-94.
Olmmošvuoigatvuođaid lávdegoddi vuođđudii sierra bargojoavkku man bargun
Miellahttostáhtaid gaskasaš šiehtadallamat leat 1995 rájis leamaš VL vuollásaš
Olmmošvuoigatvuođaid lávdegotti vuollásaš lávdegotti árvalus siskkilda 19
guokte operatiiva artihkkala, nubbi ovttaskas olbmuid vuoigatvuođas riikkavuloš
VL vuollásaš lávdegotti bargojoavkku šiehtadallamiid dovdomearka lei álggus
heajos ovdáneapmi váimmusáššiid dáfus, ja ollu ledje bargovuohkečuolmmat mat
Bargojoavkku mielladovdu ja šiehtadallandáhttu lea
dattetge nuppástuvvan buoret guvlui maŋimuš golmma jagis, ja boađus lea ahte
čoahkkima ulbmila, namalassii mearridit cealkámuša ovdal jagi 2004 loahpa.
2004 oktasaš árvalusa bargojovkui, mas sii dieđihedje guđemuš artihkkaliid sii sáhttet
dohkkehit rievddakeahttá – nugo VL vuollásaš lávdegoddi daid lei árvalan – ja
seammás sii bukte konkrehta nuppástusárvalusaid artihkkaliidda maid sin oaivila
mielde lea sávahahtti ja dárbu nuppástuhttit, vrd. lasáhusa nr. 4. Dat leat leamaš
deaŧalaččat áššedovdi joavkku árvvoštallamiidda ja árvalusaide maid bukte davvi
Nu lea erenoamáš jagi 2004 árvalusa hárrái – mii lea
Vaikko ON dál čállima botta ii leat dohkkehan máilmmiviidosaš cealkámuša
álgoálbmogiid vuoigatvuođaid birra, de dát proseassa dattetge ovddasta maŋimuš álbmotrievttálaš ovdáneami dán suorggis, ja dat lea danne leamaš deaŧalaš refereansa
čuokkis áššedovdi joavkui dan barggadettiin sámekonvenšuvnnain.
áššedovdi joavkku lahtuin leat juo máŋggaid jagiid leamaš mielde dán proseassas, ja
joavkkus lea dan dihte buorit dieđut proseassa, davviriikkalaš sajádagaid ja váimmus
áššiid birra oppalohkái.
Čuovvovaččas cealkámušárvalusa sisdoalus leat dušše muhtun váldoprinsihpat
čujuhit lasáhussii nr. 4.
Vaikko árvaluvvon artihkkaliin olut čatnasit iešmearridan
vuoigatvuhtii, de dattetge leat artihkkalat 3 ja 31 guovdilepmosat.
Váldomearrádus mii árvaluvvo álgoálbmogiid iešmearridanvuoigatvuođas, lea
váldojuvvon mielde cealkámušárvalusa artihkkalii 3.
Artihkkal 3 lea seammalágan go
ovdan ON konvenšuvnnas mii gieđahallá siviila ja politihkalaš vuoigatvuođaid, ja ON
dušše dainna erohusain ahte ” álgoálbmogat ” leat cealkámušárvalusa artihkkala 3
riektesubjeakta, eaige ” buot álbmogat ”, mii lea oktasaš artihkkalis 1 nr. 1.
Davviriikkat leat buohkat dohkkehan artihkkala 3 vuollásaš vuođđoprinsihpa
vuoigatvuohta ii galgga ollašuhttojuvvot vuostálagaid dainna vuođđojurdagiin ahte
Davviriikkalaš teakstaárvalus artihkkalii 3, lea muđui seammalágan go Olmmošvuoigatvuođaid máilmmikonfereanssa cealkámušas operatiiva artihkkal 2, mas ieš
Davviriikkaid beales leat dovddahan njuovžilvuođa dasa, galgágo čujuhus
territoriála integritehtii boahtit ovdan teakstaálggus vai cealkámuša operatiiva oasis.
Danmárku ja Norga leat dattetge, friddja vuođus, doavddahan ahte sáhttet dohkkehit
Norgga sajádaga ákkasteapmi lea leamaš ahte
iešmearridanvuoigatvuhtii gullá juo dat ahte stáhtaid territoriála integritehta galgá
gudnejahttojuvvot, ahte prinsihppa ferte adnojuvvot gustojeaddji álbmotrievttálaš
čujuhusa dán prinsihppii.
Cealkámušárvalusa artihkkal 31 lea nubbi guovdilis mearrádus, mii namaha
čielgasit álgoálbmogiid iešmearridanvuoigatvuođa.
vuoigatvuohta autonomiijii dahje iešstivremii dakkár áššiin mat gullet sin siskkáldas
ja báikkálaš dilálašvuođaide.
Mearrádus siskkilda maid logahallama dain áššesurggiin
mat árvalusa mielde berrejit gullat dán vuoigatvuhtii, namalassii kultuvrras, oskkol
dagas, oahppodásis, dieđuin, medias, dearvvašvuođas, ásodagas, fidnoeallimis,
sosiála ortnegiin, ekonomalaš doaimmain, eatnamiin ja resursahálddašeamis, dakkár
iešstivrenortnegiid birrasis ja ruhtadeamis.
Davviriikkaid beales leat searvan dan prinsihppii ja árvalussii, ahte álgo
vuoigatvuohta autonomiijii siskkáldas ja báikkálaš áššiin.
Dattetge árvaluvvo davvi
riikkaid beales ahte áššesurggiid logahallan ii galgga váldojuvvot mielde mearrádussii
– earret eará dainna ákkastallamiin ahte dakkár logahallamat dávjá mange buori siva
leat árvalan čuovvovaš teavstta artihkkalii 31:
Lassin artihkkaliidda 3 ja 31, ja árvaluvvon mearrádusaide eanan- ja resursa
iešmearridanvuoigatvuođain: 19, 21, 23, 30, 32, 33, 34 ja 35, – mat ilbmadit davvi
Cealkámušárvalusa mearrádusat álgoálbmogiid eanan- ja resursavuoigatvuođaid birra
leat álgoálbmotcealkámuša šiehtadallamiid váddámus áššiid joavkkus.
vuođa eatnamiiddáseaset, váldeguvloseaset (territory), čázádagaidasaset, riddo
lávdegoddi árvala ahte dát galgá gustot daidda eatnamiidda, váldeguovlluide,
cázádagaide, riddočáziide ja resurssaide maid álgoálbmogat leat árbevirolaččat
» eaiggáduššan, dahje eará ládje hálddašan dahje geavahan. ”
Davviriikkat leat
dohkkehan dan vuollásaš prinsihpa, muhto leat gávnnahan ahte eai sáhte dohkkehit
dan árvalusa, ahte dat galgá gustot buot guovlluide mat leat leamaš álgoálbmogiid
hálddus, dahje main sii leat orron ja maid sii leat geavahan.
ii leat čielga oaivil identifikašuvdnaáššis, ja danne árvaluvvoge ahte vuoigatvuohta
seailluhit ja nannet oktavuođaid galgá gustot ” sin ” eatnamiidda, váldeguovlluide,
Identifikašuvdnaváttisvuohta váikkuha maid artihkkalii 26, ja dásge
davviriikkat árvalit sániin ” sin ” buhttet sániid» eaiggáduššan, dahje eará ládje
hálddašan dahje geavahan ”.
Muđuid davviriikkat dorjot prinsihppan ahte álgo
álbmogiin lea vuoigatvuohta eaiggáduššat, ovddidit, hálddašit ja geavahit iežaset
eatnamiid. Dasto dat dohkkehit ahte dát vuoigatvuohta fátmmasta stáhtaid geatnegas
vuogádagaid ja resursahálddašeaddji ja - ovddideaddji lágádusaid. Davviriikkain lea
maid dohkkehus dasa ahte stáhtat leat geatnegasat suddjet dáid vuoigatvuođaid
Artihkkala 27 dáfus davviriikkat dohkkehit ahte álgoálbmogiin lea vuoigat
vuohta oažžut ruovttoluotta (” restitution ”) eatnamiid, váldeguovlluid ja resurssaid mat sis leat leamaš árbevirolaččat, main sii leat orron ja maid sii leat geavahan, ja mat
leat váldojuvvon sis veagal eret, ja maidda earát leat meahttán ja maid earát leat
beales lea maid árvaluvvon ahte jos dat ii leačča vejolaš, de stáhta lea geatnegas
ásahit beaktilis mekanismmaid maiguin sii sáhttet veahkkašuvvat ja oažžut buhtadasa
Artihkkala 28 dáfus davviriikkat dohkkehit ahte álgoálbmogiin lea vuoigat
vuohta seailluhit ja gáhttet birrasa ja eatnamiiddiset, váldeguovlluideaset ja resurssai
tekstii siskkilda maid eavttuhussan mearrádusa das ahte soahteveaga doaimmat eai
galgga leat álgoálbmogiid eatnamiin ja váldeguovlluin, jos juo álgoálbmogat eai ieža
Davviriikkat eai leat sáhttán dohkkehit dan mii lea
árvaluvvon soahteveaga doaimmaid birra, muhto leat dattetge dohkkehan dihto
Davviriikkaid beales lea árvaluvvon dakkár hábmehus, ahte stáhta lea geatnegas
gulaskuddat áššáigullevaš álgoálbmoga ovddasteaddji lágádusaiguin – nu mo
dilálašvuođaide soahppá – go árvvoštallet váldit soahteveaga atnui álgoálbmot
eatnamiid ja váldeguovlluid, vrd. lasáhusa nr. 4, artihkkalii 28 árvaluvvon ođđa
Cealkámuša árvalushámi artihkkal 30 gieđahallá álgoálbmogiid vuoigatvuođa
mearridit vuoruhusaid ja strategiijaid iežaset eatnamiid, váldeguovlluid ja resurssaid
ovddideapmái ja geavaheapmái.
Dan lean davviriikkat ollásit dohkkehan.
Davviriikkaid beales leat maid dohkkehan ahte dát mearkkaša dan, ahte stáhta galgá
čuhcet sin eatnamiidda ja resurssaide.
laš vuoigatvuođaid birra, ja seammás kultuvrralaš bealli lea miehtá teavstta čađa
Artihkkal 7 almmuha ahte gildosis lea bákkuin assimileret álgoálbmogiid ja
Artihkkal 8 siskkilda mearrádusa álgoálbmogiid individuála ja
kollektiiva vuoigatvuođas seailluhit ja ovddidit iežaset erenoamáš identitehta, masa
gullá maid sin vuoigatvuohta dovddahit iežaset álgoálbmogin.
ahte álgoálbmogiin lea vuoigatvuohta doaladit iežaset kultuvrralaš árbevieruin ja
Dan leat davviriikkat dohkkehan, ja seammás dat
leat árvalan maid ahte stáhtat galget leat geatnegasat ásahit beaktilis mekanismmaid
mat geahpedit dili mas álgoálbmogiin leat rieviduvvon kultuvrralaš, intellektuála,
ja 14 gieđahallet erenoamáš kultuvrralaš vuoigatvuođaid, vrd. lasáhusain nr. 4.
Artihkkal 15 gieđahallá álgoálbmogiid vuoigatvuođa oahpahussii. Davviriikkaid
lea vuoigatvuohta vuođđudit ja stivret iežaset oahpahusvuogádagaid ja lágádusaid,
mat fállet oahpahusa sin iežaset gillii, ja mat leat heivehuvvon sin iežaset kultuvrralaš
oahpahanvugiide, vrd. artihkkala 15 Vuosttaš lađđasiin.
vuoigatvuohta oahpahussii nanne artihkkal 15 Nubbi lađas.
Davviriikkalaš stáhtat leat
lassin dása árvalan ahte maiddái ovttaskas olbmuin guđet gullet álgoálbmogiidda,
erenoamážit álgoálbmotmánáin, guđet orrot olggobealde iežaset servodagaid, galgá
leat vuoigatvuohta beassat oahppat iežaset kultuvrra ja giela.
Dasto ahte stáhtat leat
geatnegasat álggahit beaktilis doaibmabijuid mat sihkkarastet dárbbašlaš resurssaid
dakkár oahpahusulbmiliidda, vrd. artihkkala 15 maŋit lađđasiin.
7.17.6 Dearvvašvuohta
Cealkámuša árvalushámi artihkkal 24 gieđahallá álgoálbmogiid vuoigatvuođa
leat vuoigatvuohta iežaset árbevirolaš dálkasiidda ja vuoigatvuohta bisuhit iežaset
dearvvašvuođa seailluheaddji dábiid, ja seammás vuoigatvuohta seailluhit deaŧalaš
dálkkaslaš šattuid, elliid ja minerálaid.
Dasto ilbmá artihkkalis 24 ahte álgoálbmogiin
lea vuoigatvuohta vealatkeahtes sosiála ja dearvvašvuođalaš bálvalusaide. Davvi
riikkat leat dohkkehan dan, ja leat lassin árvalan sátnádaga mainna nannejuvvo ahte
álgoálbmogiin lea vuoigatvuohta nu alladásat psyhkalaš ja dearvvašvuođalaš standárdii go vejolaš, ja ahte stáhtat galget leat geatnegasat bidjat dárbbašlaš
gieđahallá ekonomalaš, sosiála ja kultuvrralaš vuoigatvuođaid, artihkkal 12 nr. 1, mii
nanne dán buohkaid vuoigatvuohtan.
erenoamáš mearkkašupmi lea das, go dávjá sidjiide ii leat vejolaš ollit dakkár
dearvvašvuođalaš standárdii mii lea nu allat go vejolaš, jos juo dearvvaš
vuođabálvalusat eai leat doarvái bures heivehuvvon álgoálbmogiid erenoamáš
kultuvrii ja giellalaš dillái.
Sámiid sajádat davviriikkalaš sámekonvenšuvnnas
Jagi 1988 raporttas mii lea sámekonvenšuvnna dárbbu ja vuođu birra, rohttejuvvo
ovdan ahte sámit berrejit leat oasálaččat konvenšuvdnii:
” Sámit berrejit lea oasálaččat ođđa davviriikkalaš sámekonvenšuvdnii.
Dakkár bargovuohki sihkkarastá ovttadássásašvuođa, duođalašvuođa ja árvvusatnima álgoálbmotvuoigatvuođain ođđa konvenšuvnna ieš ráhkadeamis ja dohkkeheamis.
Davviriikkain ii berre leat mihkkege mas ballat dán oktavuođas, nu guhká go ođđa konvenšuvnna sisdoallu gieđahallá riikkalaš ortnegiid, nugo lea vuorddehatti. ”
galget leat konvenšuvdnabealli.
Norgga olgoriikkadepartemeanta cealká dattetge reivvestis guovvamánu 16. b..
” Sámedikkiid beales lea dovddahuvvon sávaldat ahte sámit álbmogin berrejit beassat loaidat oasálažžan davviriikkalaš sámekonvenšuvdnii ovttas stáhtaiguin (Norggain, Ruoŧain ja Suomain).
Olgoriikkadepartemeantta árvvoštallama mielde dát dattetge ii leat vejolaš.
Dat lea nana álbmotriekti, ahte dušše stáhtat, ja vel muhtun dáhpáhusain dakkár riikkaidgaskasaš organisašuvnnat go omd. ON, sáhttet soahpat konvenšuvnnaid.
Dát dieđusge ii mearkkaš ahte davviriikkalaš sámekonvenšuvnnas ii leat váikkuhus Sámediggái.
Sámit / sámedikkit ožžot vuoigatvuođaid konvenšuvnna mielde, sii šaddet vuoigatvuohtasubjeaktan. ”
Suoma olgoriikaministeriija cealká sullii seammá ládje:
Áššedovdi joavkku addin barggus dutki Annika Tahvanainen, Åbo Akademi,
konvenšuvnnaide, geahča lasáhusa 1.
Su loahppajurdda lea ná: Oaivilat leat juohkásan das, makkár váldi álgoálbmogiin lei ovddeš áiggiid šiehtadit soahpamušaid vieris válddiiguin.
Stáhtat mat odne šiehtadit soahpamušaid álgoálbmogiiguin, oaivvildit dábálaččat ahte dakkár soahpamuš maid álgoálbmogat šiehtadit dainna stáhtain mas sii orrot, ii leat traktáhta álbmotrievttálaš mearkkašumis, muhto stáhtasiskkáldas soahpamuš maid nationála láhkaásahus regulere.
Dan duohtaášši, ahte álgoálbmogiin lea erenoamáš kollektiiva oktavuohta dihto territoriijii, mii lea buhttekeahttá ja dárbbašlaš sin seailumii ja vuoigatvuhtii návddašit sierra kultuvrra, lea dattetge vejolaš jáhkkit sáhttit váikkuhit vuos álgoálbmoga vuoigatvuhtii searvat álbmogiidgaskasaš soahpamuššii (traktáhtii), erenoamážit jos dat duovdagat main álgoálbmot orru, gokčet álbmogiidgaskasaš soahpamuša dahkki stáhtaid territoriijaid ja dat soahpamuš guoská daidda duovdagiidda main áššeguovdilis álgoálbmot orru, ja dasto vel daidda duovdagiid luondduriggodagaide dahje áššiide mat gusket dahje čuhcet álgoálbmogii.
Vaikko álgoálbmogat álbmotrievtti mielde eai leat álbmotriektesubjeavttat main livčče váldi iešdáhtolaččat šiehtadit álbmogiidgaskasaš soahpamušaid, de berre álgoálbmogiidda addojuvvot álbmogiid iešmearridanvuoigatvuođa mielde vejolašvuohta searvat dakkár soahpamušteavsttaid ráhkadeapmái mat namahuvvojedje dás ovdalis, ja ieš álbmogiidgaskasaš soahpamuššii juogalágan eará heivvolaš namain go ” oasálaš ”.
Dát speadjalastá treandda mii lea oinnolaš riikkaidgaskasaš dásis, mas álgoálbmogat leat beassan dađistaga deaŧaleabbo rollii julggaštusteavsttaid ja eará riikkaidgaskasaš instrumeanttaid ráhkadeamis.
Áššedovdi joavku váldá vuhtii ahte traktáhta álbmotrievttálaš mearkkašumis –
dávjá namahuvvo konvenšuvdnan – lea soahpamuš stáhtaid gaskka (dahje eará
mielde stáhtaidgaskasaš traktáhtaide.
riikkaidgaskasaš soahpamuššan mii dahkkojuvvo stáhtaid gaskka čálálaš hámis ja
gullá riikkaidgaskasaš rievtti vuollái.
Soahpamuš stáhta ja álbmotjoavkku gaskka ii jođe konvenšuvdnan álbmot
rievttálaš mearkkašumis, ja nu lea jáhkkimis dakkár soahpamušge mii dahkkojuvvo
Soahpamuš Suoma, Norgga, Ruoŧa ja dan golmma riikka sámedikkiid gaskka
galggašii de luonddus dihte leat segohus.
Dan galggašii sáhttit atnit álbmotrievttálaš
traktáhtan daid osiid dáfus main dat golbma stáhta leat váldán badjelasaset geatnegas
áššin lea stáhtaid ja sámedikkiid riektegaskavuohta, dahje stáhtaid ja ovttaskas sámiid
álbmotrievttálaš luonddu mielde, dagaha rievttálaš eahpečielggasvuođa ja sáhttá
Dasa lea nappo dalle dat várra, ahte ii bastte
reguleret sámi álbmoga árvodási, nugo livččii sávahahtti áššedovdi joavkku oaivila
Dattetge dovddaha áššedovdi joavku dárbbašlažžan ahte sámedikkit leat
Čoavddus maid áššedovdi joavku vállješii,
mearkkaša ahte sámedikkiid dohkkeheapmi dahkkojuvvo eaktun konvenšuvnna
Dán árvalusa oppalaš oasis leat dušše ráddjejuvvon munnái čađahuvvon ákkasteamit
daid mearrádusaid beale mat eavttuhuvvojit konvenšuvdnateavsttas.
Dasa lea sivvan
muhtumassii dat ahte áššit leat viehka muddui dakkárat mat juo lea gieđahallojuvvon
almmolaš čielggademiin ja divaštallamiin, earret eará vuođđodokumeanttain maid
vuođul dát áššedovdi joavku nammaduvvui, ja mii leat jáhkkán das leat unnán ávki,
muttus, ja dat livččii dušše ávdnasiid geardduheapmi.
ráddjejupmi vuolgá maid das ahte eanaš mii leat válljen čilget árvaluvvon
konvenšuvnna erenoamáš viiddis áššesuorggi geažil.
dáfus olles álbmoga stuorra eallinsviidodagaid, ja vaikko muhtun vuođđudeaddji
prinsihpat dolvvodit eatnat sámerievttálaš reguleremii, de dávjá áššiid viehka
iešguđetlágan vuhtiiváldimat leat mielde váikkuheamen guđege suorggis.
konvenšuvdnateaksta siskkilda eanet go vihttalogi artihkkala, ja dain máŋgga
Guđege mearrádussii gullevaš mearkkašumi ovddabeallai mii lasihit maid
moadde komeantta konvenšuvnna bajilčállagii ja konvenšuvdnateavstta ovdasátnái.
Áššedovdi joavkku vástesaš direktiivvas, mii lea skábmamánu 13. b. rájis 2002,
Áššedovdi joavku lea árvvoštallan leago sáni davviriikkalaš
(nordisk) riekta geavahit dán oktavuođas, go konvenšuvdna ii šatta fátmmastit buot
davviriikkaid, muhto dušše Suoma, Norgga ja Ruoŧa.
bajilčállagat leamaš divaštallamiid fáddán, nugo Konvenšuvdna sámi álbmoga
vuoigatvuođaid birra Suomas, Norggas ja Ruoŧas ja Suoma, Norgga ja Ruoŧa
gaskasaš konvenšuvdna sámi álbmoga vuoigatvuođaid birra.
Áššedovdi joavku lea
joavkku vástesaš direktiivvas.
leat dasa, geahča dan joavkku jagi 1998 mannosaš raportta.
dan golmma davviriikka, main sámit orrot, namalassii Suoma, Norgga ja Ruoŧa.
maidda konvenšuvdnateaksta lea vuođđuduvvon.
riikka álgoálbmogii, ja oainnut álgoálbmogiid riektedilis leat nuppástuvvan arvat
sihke davviriikkain ja riikkaidgaskasaččat maŋimuš logiid jagiid.
Konvenšuvdna ilbmá vuosttamuš čohkkejuvvon riektereguleremin min
dat nanne dárbbu oktasaš davviriikkalaš ovdasátnái.
lea dáhpáhuvvan dainnago ráđđehusat ja sámedikkit sihke historjjálaš vásáhusaid ja
otnáš dili geažil diehttalas válljejit ja deattuhit oainnuid vuohkáseaset, vaikko juohku
ii ulbmát buktit oidnosii guovttemielalašvuođa. Dáinna juoguin dovddahuvvo juo
konvenšuvnna álggus ráđđehusaid ja sámedikkiid ovttadássásašvuohta maiddá kon
Vaikko sámit formálalaččat eai leat oasálaččat konvenšuvdnii, de sámedikkiid
dohkkeheapmi lea konvenšuvnna dohkálašvuhtii eaktun, geahča artihkkala 48.
lea leamaš deaŧalaš addit sámedikkiide sierra jiena ovdasánis.
Das bohtet sámedikkiid
višuvnnat sámekonvenšuvnna hárrái ovdan.
Olles konvenšuvdna lea leamaš buot áššedovdi joavkku lahtuid oktasaš bargu.
Muhto go sámedikkiid vuođđudeaddji cealkámušat hábmejuvvojedje, de lei lávde
gotti sámediggeáirasiin erenomáš nana rolla.
Vuosttaš oassi: Dan golmma riikka ráđđehusat dovddahit dás dohkkehusa
dasa ahte sámit leat álgoálbmot ja okta álbmot mii orru riikkarájiid rastá. Sámi
álbmogis lea iežas kultuvra ja historjá, iežas árbevierut, iežas giella ja iežas
Sihkkarastin dihte ahte sámiid kultuvrii ja
servodateallimii leat doarvái buorit eavttut seailut ain ja ovdánit, de stáhtain lea
Dat mearkkaša ee. dohkkehusa sámi álbmoga iešmearridanvuoigatvuhtii.
beassanlohpi eatnamiidda ja čaziide mat leat sámi kultuvrra vuođđun. Dán
álbmogiin mii lea ovttadássásaš stuorit álbmogiin.
stáhtarájit eai hehtte sámi álbmoga ja ovttaskas sámiid ovttastahtti gaskavuođaid.
oažžu ovddasvástádusa iežas boahtteáiggi ovdáneamis.
álbmoga beales čuoččuhit álbmoga vuoigatvuođaid ja friddjavuođaid riikkaidgaskasaš
olmmošvuoigatvuođaid ja álbmotrievtti mielde muđui.
sámiin leat vuoigatvuođat eatnamiidda ja čáziide maid sii leat geavahan doloža rájis.
Ovdan rohttejuvvo ahte sámiid árbevirolaš máhtut ja kultuvrralaš ilbmadeamit mat
leat gittalagaid álbmoga luondduresurssaid geavahemiin, leat oassi sámi kultuvrras.
Sámedikkit áigot maid sámi nissonolbmuid eambbo váldit vuhtii árbevieruid deaŧalaš
Goalmmát oassi: Suoma, Norgga ja Ruoŧa ráđđehusat celket dás ahte dát
konvenšuvdna lea ráhkaduvvon lágaš ovttasbarggus sámi álbmoga áirasiiguin.
Ráđđehusat ja sámedikkit leat dainna lágiin leamaš ovtta mađe ollu áirasat ja dássá
Stáhtaid ratifiserema eaktun lea vel dasto ahte dat golbma
sámedikkit dohkkehit dan.
Ja de vel ráđđehusat geatnegahttet iežaset dán
konvenšuvnna mielde sihkkarastit sámi álbmoga boahtteáiggi.
9.4 Guhtege mearrádus
Sámi álbmoga dábálaš vuoigatvuođat
Dán konvenšuvnna ulbmil lea duođaštit ja nannet sámeálbmogii dakkár vuoigatvuođaid, vai dat sáhttá sihkkarastit ja ovddidit gielas, kultuvrras, ealáhusaidis ja servodateallimis, nu unnán go vejolaš riikkarájiid dahkan heađuštusaiguin.
Áigumuš lea nannet sámiid sajádaga dan
golmma riikka álgoálbmogin ja váldit vuhtii daid rievttálaš konsekvenssaid mat
berrejit vuolgit sámiid álgoálbmotsajádagas. Sáhka lea maid das ahte mearridit dihto
unnimusvuoigatvuođaid mat galget gustot dan golmma riikkas, ja dainna lágiin
oktiiheivehit daid riektenjuolggadusaid mat leat deaŧalaččat sámiide.
doaimmaid rastá riikkarájiid ja atnit ávkki dan golmma riikka servodatlaš bálvalusain
celkojuvvo dán artihkkalis boahtá ovdan bajimuš ulbmilin.
Artihkkalis 1 namahuvvojit ealáhusat bálddalagaid kultuvrrain ja servodat
Suoma vuođđolágas, 17 § 3 mom ja 121 § 4 mom, ja nu maid
norgalaš Vuođđolágas, § 110 a, doaba kultuvra siskkilda maiddái ealáhusaidge. Nu
ealáhusain ja sierra mearrádusat kultuvrras dan eanebut árbevirolaš ja gáržžes
mearkkašumis, lea máŋgga artihkkalis dattetge heivvolaš bidjat ealáhusaid ovdan
bálddalagaid doahpagiin kultuvra.
jáhkihit ahte kulturdoaba riikkalaš láhkaásahusas, omd. suopmelaš ja norgalaš
Maiddái ieš konvenšuvnnas leat
máŋga ovdamearkka das ahte doaba kultuvra siskkilda ealáhusaid maid. Nu lea
ovdamearkka dihte artihkkala 3 ja kapihttala III artihkkaliid dáfus.
Suopma, Norga ja Ruoŧŧa leat dohkkehan sámiid iežaset riikkaid álgo
álbmogin, geahča dás ovddabealde čuoggáid 6.3, 6.4 ja 6.5.
čielgasit dovddahan dan iežas vuođđolágas, geahča 17 § 3 mom. Norga lea go
Ruoŧas, mii lea seammá dahje boarráseabbo go riikka váldoálbmot ”.
riikkabeivviid kulturlávdegoddi, geahča KrU 1976/77:43. Dan golmma riikii lea
duohtadilli ahte dat leat vuođđuduvvon eai duššefal norgalaččaid, ruoŧŧilaččaid ja
suopmelaččaid territoriijii, muhto maiddái sámi álbmoga territoriijii.
Vuoigatvuohta iešmearrideapmái Sámiin lea okta álbmogin vuoigatvuohta iešmearrideapmái álbmotrievtti njuolggadusaid ja dán konvenšuvnna mearrádusaid vuođul.
Mearrádus nanne sámi álbmoga vuoigatvuođa iešmearrideapmái.
ekonomalaš, sosiála ja kultuvrralaš vuoigatvuođaid birra, ja ON-konvenšuvnna
rájis. Artihkkal 1 dan guovtti konvenšuvnnas cealká ovttalágan sániid:
Buot álbmogiin lea vuoigatvuohta iešmearrideapmái.
Dán vuoigatvuođa fámuin sii friddja mearridit iežaset politihkalaš sajádaga ja ovddidit friddja iežaset ekonomalaš, sosiála ja kultuvrralaš ovdáneami.
Ii mange dáhpáhusas galgga mange álbmogis rieviduvvot dan birgenvuođđu.
Konvenšuvdnaoasálaččat, daid joavkkus datge stáhtat main lea ovddasvástádussan hálddašit guovlluid main ii leat iešmearrideapmi ja geahččoguovlluid, galget bargat dan badjelii ahte álbmogiid iešmearrideapmi šattašii duohta vuoigatvuohtan, ja dat galget gudnejahttit dan vuoigatvuođa Ovttastuvvan našuvnnaid lihttui gullevaš njuolggadusaid mielde. ”
konvenšuvnnat leat maid inkorporerejuvvon goappáge riikka láhkaásahussii.
1999, nr. 30, ovdamunnenjuolggadusain, geahča § 3.
Vuoigatvuohta iešmearrideapmi
čilgejuvvo dárkileappot dás ovddabealde čuoggás 7.16 ja lasáhusas, mildosis 3.
Suopma lea vuođđolágas 121 § 4 mom mearridan sámiid
” Sámiin lea iežaset ruovttugilleguovlluin giellalaš ja kultuvrralaš autonomiija lága mearrádusaid mielde. ”
Geahčat dárkileappot dán mearrádusa sátnádaga dás vuollelis.
Álgoálbmogiid iešmearridanvuoigatvuođa ášši lea guovdilis čuokkis
riikkaidgaskasaš deaivvademiin, main divaštallet álgoálbmotáššiid.
ON-julggaštusa barggu oktavuođas davviriikkat leat dorjon mearrádusaid mat addet
álgoálbmogiidda iešmearridanvuoigatvuođa, geahča dás ovddabealde čuoggá 7.7.2.
Doaba iešmearrideapmi ii leat suopmelaš vuođđolágas dan mearrádusas mii
Dan sajis doaban geavahuvvo autonomiija, 121 § 4 mom.
Jagi 1999 rájis ON olmmošvuoigatvuođaid lávdegoddi lea leamaš čielggas
lea duođaštan ahte sámit leat álbmot artihkkala 1 mielde.
ovdánandilis álgoálbmotvuoigatvuođaid dáfus, mii maid boahtá ovdan divaštallamiin
main sánit ” people ”, ” peoples ” ja ” populations ” leat ovdan, ja ILO-konvenšuvnnas
artihkkal 1 nr. 3, mas celkojuvvo ahte konvenšuvnna doaba álgoálbmot ii mearkkaš
ahte buot joavkkut main divaštallojuvvo, leat álbmot dábálaš álbmotrievttálaš
vuoigatvuođa iehčanasvuhtii (namalassii sierra stáhta ásahit) iešmearridan
okkupašuvdna ja irradeaktilis vealaheapmi, main oktilaččat ja fasttit rihkkojuvvojit
Eará dáhpáhusain álbmot mii lea máŋggačearddat stáhtas,
ferte gávdnat dakkár iešmearridanortnegiid mat eai gáibit ođđa stáhta vuođđudeami
Sámit, geat leat okta álbmot ja álgoálbmot davviriikkain, eai
leat dakkár dilis ahte sii álbmotrievtti mielde sáhttet gáibidit beassat vuođđudit iežaset
Sámit ja stáhtat fertejit, go álbmotriekti lea vuođđun, ovttasráđiid gávnnahit
sámiid iešmearridanvuoigatvuođa várás ortnegiid main eai divaštallojuvvo otnáš
Iešmearridanvuoigatvuođa dárkilet sisdoalu hárrái čujuhuvvo vuosttamuš
cealkagis álbmotrievtti njuolggadusaide ja sámekonvenšuvnna mearrádusaide.
Konvenšuvnna iežas njuolggadusaid dáfus erenoamážit dat artihkkalat mat
gustojit sámedikkiid ja riikkaid eará eiseválddiid gaskavuhtii, regulerejit ieš
Čujuhus álbmotrievtti njuolggadusaide mearkkaša ahte sámiid iešmearridan
vuoigatvuođa sisdoallu ovdána álbmotrievttálaš njuolggadusaid ovdáneami mielde.
Sámekonvenšuvnna dárkilis njuolggadusat sihkkarastet sámiide iešmearrideami
Artihkkal addá maid diehttevassii dan olmmošbiirre mii sáhttá gáibidit alcces
vuoigatvuođaid dán konvenšuvnna mielde.
golmma stáhta ektui. Artihkkal bidjá guokte eavttu olbmui ovdalgo konvenšuvnna
njuolggadusat sáhttet sutnje gustot. Olmmoš ferte 1) leat sápmelaš, ja 2) ássat
vejolašvuohta duopmostuolus iskat ášši mas olmmoš gáibida alcces doarjjan
Dakkár áššiin main lea sierramielalašvuohta das, galgágo dihto
olmmoš adnojuvvot sápmelažžan vai ii, berre duopmostuollu sámi álbmoga ieš
mearridanvuoigatvuođa mielde sakka deattuhit sámi ásahusaid oaiviliid áššis.
oaivila Suoma alimus hálddahusdoapmostuollu lea bidjan vuođđun máŋgga duopmo
Jos sámi ásahus dattetge ii dohkkeheaš muhtun olbmo sápmelažžan vealaheaddji
ja sahtelágan sivaiguin, de duopmostuollu ferte geavahit dán mearrádusa objektiiva
suodjalan dihte oktagasaid vuoigatvuođaid.
Dat konvenšuvdnalávdegoddi mii artihkkala 45 galgá vuođđuduvvot, ferte
vuordaga mielde oažžut guovdilis rolla, erenoamážit álgojagiid, mas dulko
objektiivvalaččat ja vuorddehahtti ládje dán mearrádusa, mii lea oktasaš mearrádus
teakstaoasážis boahtá ovdan gii dat adnojuvvo sápmelažžan.
Gullan dihte konvenšuvnna mearrádusaid vuollái olmmoš ii dárbbaš leat dan
Ássanbáiki, iige riikiigullevašvuohta, mearrida ášši.
Doarvái lea ahte sápmelaš ássá gos nu dan golmma stáhtas.
Das vuolgá ahte ovtta
dahká man riikkas dat sápmelaš ássá dan golmma stáhtas.
Dasge ovtta dahká ásašgo
sápmelaš sága mielde guovtti stáhtas dan golmma stáhtas.
Ássangáibádusas lea nappo dalle mearkkašupmi duššefal sámiide guđet ásset
olggobealde dan golmma konvenšuvdnastáhta. Dákko sáhttet dárkileabbo eavttut
čuožžilit áššin, maid vuođul mearriduvvo orrugo olmmoš doarvái bissovaččat
davviriikkalaš stáhtain.
Mii dovdat iežamet riikkaid siskkáldas rivttiin arvat eavttuid
berre mearriduvvot sierra dán konvenšuvnna ektui konvenšuvnna ulbmiliid vuođul.
man nu riikkas dan golmma stáhtas, de dat olmmoš berre sámi kulturgullevašvuođa
dihte gullat konvenšuvnna vuollái.
gullá davviriikkalaš stáhtaid olggobeallai, jeavddalaččat orru guhkebuš áiggi jagis
ovtta konvenšuvdnariikkas, vai sus bissu oktavuohta sámi kultuvrii.
Nubbi ja goalmmát teakstaoasáš mearrida geas lea vuoigatvuohta adnojuvvot
Nuppi teasktaoasáža mearrádus bidjá ovdan
subjektiiva eavttu, namalassii olbmo iežas oaivila alddis sápmelažžan.
deaŧalašvuođa deattuha ee. ON vealahuslávdegoddi (CERD), mii bidjá vuođđun ahte
juohkehaš friddja ferte beassat mearridit ahte son gullá unnibuš álbmogii.
konvenšuvdna siskkilda mearrádusaid stáhtaid positiiva geatnegasvuođain sámiide,
šaddá dárbu lassin bidjat maiddái objektiiva eavttuid dasa gii olbmuid sáhttá oamastit
alcces konvenšuvnna mearrádusaid.
Dát subjektiiva ja objektiiva eavttuid kombi
našuvdna vástida dasa mo ON olmmošvuoigatvuođaid lávdegoddi lea dulkon
dás ovddabealde čuoggá 7.4.3.
Čuokkis 1: Dán eavttu vuođđun lea sámegiela geavaheapmi, ja dán eavttus dat
vuolgá buot golmma riikkas olbmo jienastanvuoigatvuohta sámediggeválggas.
olbmos gean ruovttugiella lea sámegiella, lea vuoigatvuohta adnojuvvot sápmelažžan.
Seammá gusto sutnjege geas alddis ii leat leamaš sámegiella ruovttugiellan, muhto
geas nubbi vánhen dahje áddjá dahje áhkku lea geavahan sámegiela ruovttugiellan.
Norggas lea vel nu, ahte son guhte gávdná ruovttus sámásteaddji easkka máttar
vánhemiiddis joavkkus, lea vuoigatvuohta adnojuvvot sápmelažžan ja dasto jienastit
sámediggeválggas, geahča sámelága § 2-6.
Nu ii leat Suomas iige Ruoŧas. Dainnago
dat mearrádus mii lea čuoggás 1 gokčá dan mii lea dan golmma riikii oktasaš, de dát
Norgii erenoamáš njuolggadus ii leat mielde. Daid olbmuid geain Norggas okta
máttarvánhen geavahii sámegiela ruovttugiellan, goalmmát čuoggá mearrádus
Čuokkis 2: Dán mearrádusas namahuvvojit erenoamážit sii geain lea vuoigat
vuohta jođihit boazodoalu Norggas dahje Ruoŧas.
mearrádussii lassin giellanjuolggadussii, vuolgá dan duohtadilis ahte oassi boazo
sámiin – erenoamážit sámiid lulimus guovlluin, leat massán sámegiela ruovttugiellan.
Dattetge ii leat eahpádus das ahte sii adnojuvvojit sápmelažžan iežaset vuoigatvuođa
geažil jođihit boazodoalu, mii sihke Norggas ja Ruoŧas lea sámiid sierravuoigat
Norgga dilálašvuođaide dát mearrádus gale sáhttá orrut badjelmearálaš, go
juo giellagáibádus mii biddjojuvvo sámediggeválggas jienasteaddji olbmui, maiddái
čuoggái 3 ja čuoggái 4.
Dattetge válljejedje diktit mearrádusa gustot maiddái Norgii,
go ii leat mihkkege sivaid earuhit Norgga ja Ruoŧa dan čuoggás.
Dan guovtti riikka boazodoallolágas boahtá ovdan main guovlluin sámit jođihit
Čuokkis fátmmasta olbmuid geain alddiineaset lea vuoigatvuohta jođihit
sámi boazodoalu, iige daid olbmuid guđet dispensašuvnnain, náittosdilis dahje
Jos čuožžila eahpádus das
Mearrádus ráddjejuvvo gustot Norgii ja Ruŧŧii.
Sivva manne njuolggadus ii gusto
sierravuoigatvuohtan, geahča artihkkala 42 ja dasa gullevaš mearkkašumiid.
Čuokkis 3: Sis geain lea jienastanvuoigatvuohta dahje guđet devdet sámedigge
válgga jienastanvuoigatvuhtii gullevaš gáibádusaid, lea vuoigatvuohta adnojuvvot
sápmelažžan. Mearrádusas lea gávvi čujuhus dan golmma riikka sámediggelágaide.
Mearrádus lea váldojuvvon artihkkalii 4 vai sihkkarastá ahte buohkat geain lea
dán konvenšuvnna mielde.
guđet Norggas adnojuvvojit sápmelažžan dainnago okta máttarvánhen geavahii
Doarvái lea ahte deavdá daid
máŋgga siva geažil doalahit čáliheames iežaset registarii, muhto goittot atnet iežaset
Čuokkis 4: Dán mearrádusa mielde mánátge galget adnojuvvot sápmelažžan dan
Vuolleahkásaš mánáid várás ii leat dieđusge
Almmolaš hálddašeami ja almmolaš doaimma earáge orgánain leat dát geatnegasvuođat.
Nu dat maid gustojit priváhta riektesubjeavttaide go sii hálddašit almmolaš válddiin dahje doaimmahit eará almmolaš doaimmaid.
Go dát konvenšuvdna geavahuvvo, de sámedikkit ja eará sámi orgánat, beroškeahttá iežaset riektedilálaš dásis riikkasiskkáldas lágaid ja riikkaidgaskasaš rivttiid mielde, eai galgga adnot gullevažžan doahpagii stáhta, earágo go sii doaimmahit almmolaš válddi.
Artihkkal válddaha dárkileappot geain dat geatnegasvuođat leat dán kon
ovddasvástádus dan áššesuorggis maid artihkkal gieđahallá, šaddá leat njuolges
ovddasvástádus konvenšuvnna mielde beroškeahttá das, leago stáhtalaš, suohkanlaš
Konvenšuvdna regulere máŋga iešguđetlágan ášši.
mearkkaša ahte máŋgga iešguđetlágan etáhtas ja eiseválddis leat geatnegasvuođat
Dan sadjái go mearridit guđege artihkkalis
main eiseválddiin leat geatnegasvuođat mearrádusa mielde, de leat válljen váldit
ovdan stáhta geatnegasvuođaid.
Mearrádus mearkkaša ahte vaikko geavahuvvošii dán
orgánaid mat dás namahuvvojit.
Vuosttaš lađas: Riikkalaš dási stáhtalaš orgánain leat ovddimusas riikka
čoahkkin (riikkabeaivvit) ja ráđđehus, departemeanttat, direktoráhtat ja bajimuš
duopmostuollu. Guvllolaš dási stáhtalaš orgánain leat ovdamearkka dihte fylkka
mánni, leanastivrrat, lágamánnirievttit, hoavvarievttit ja leanarievttit.
Almmolaš hálddašeami eará
orgánat leat guvllolaš iešmearrideaddji oasit, nugo Ruoŧas ” landsting ” ja Suomas
suohkaniid ja fylkkasuohkaniid Norggas, leanastivrra Suomas ja sierra lágádusaid mat
fátmmasta omd. álbmotpenšonlágádusa (Folkpensionsanstalten), vuovdehálddahusa
(Forststyrelsen) ja Suoma oktasašradio (Finlands rundradio), ja Norggas fas riikka
Maŋimuš čuokkis mearkkaša ahte konvenšuvdna fátmmasta maiddái priváhta
riektesubjeavttaid go dat doaimmahit almmolaš válddi dahje dahket almmolaš
konvenšuvnna mielde. Váldedoaimmaheamit ja almmolaš bálvalusat mat
biddjojuvvojit priváhta orgánaide, gullet maid dán konvenšuvnna mearrádusa vuollái.
Statskog, Norgga dearvvašvuođadoaimmat ja priváhta oahpahuslágádusat.
maŋimuš čuokkis spiehkasta duoin nuppiin dainna lágiin ahte dušše oasit doaimmas gullet konvenšuvnna vuollái.
Dat sáhttet leat oasussearvvit, searvvit dahje
kooperatiivvat main leat almmolašrievttálaš doaimmat.
Nubbi ladđas: Sámediggi lea sámiid ovddasteaddji orgána, ja dat hálddaša
eiseválddi delegašuvnnain.
Hálddahusorgánan Sámedikkis leat seammá geatnegas
vuođat konvenšuvnna mielde go dat mat leat eará almmolaš eiseválddis.
Maiddái eará sámi orgánain mat čađahit hálddašandoaimmaid, leat
geatnegasvuođat dán konvenšuvnna mielde.
Nu lea ovdamearkka dihte nuortalaččaid
Stáhtaid doaibmabijut sámi álbmoga guovdu Dát golbma stáhta galget beaktilit láhčit dilálašvuođaid sámi álbmogii vai sáhttá sihkkarastit ja ovddidit gielas, kultuvrras, ealáhusaidis ja servodateallimis.
Stáhtat galget oiddolaš eavttuiguin bidjat vuođu sámi báikkálaš servodagaid seailluheapmái ja ovddideapmái.
Stáhtaid ovddasvástádus čađahit doaibmabijuid dán konvenšuvnna mielde fátmmasta maiddái govttolaš mearis sámiid guđet ásset olggobealde árbevirolaš sámi guovlluid.
norgalaš Vuođđolágas, § 110 a, ja suopmelaš vuođđolágas, 17 § 3 mom ja 22 §.
Mearrádus mii lea norgalaš Vuođđolágas, § 110 a, čuodjá ná:
” Stáhta eiseválddiid geatnegasvuohta lea láhčit dilálašvuođaid nu, ahte sámi álbmotjoavku sáhttá seailluhit ja ovddidit iežas giela, kultuvrra ja servodateallima. ”
Mearrádus mii lea suopmelaš vuođđolágas, 17 § 3 mom vuosttaš cealkka, čuodjá ná:
22 § mearrádus čuodjá ná:
” Almmolašvuohta galgá bearráigeahččat ahte vuođđudeaddji friddjavuođat ja vuoigatvuođat ja olmmošvuoigatvuođat váldojuvvojit vuhtii. ”
Nugo namahuvvo artihkkalii 1 gullevaš mearkkašumiin, de lasáhus ealáhusat
norgalaš ja suopmelaš vuođđolágain.
Stáhtat eai sáhte hilgádit iežaset geatnegasvuođain dán
Váldedoaimmaheapmi ja almmolaš bálvalus
doaimmaheapmi mat biddjojuvvojit priváhta orgánaide, gullet maid dan dihte dán
čađahit iežaset geatnegasvuođaid dán konvenšuvnna mielde.
Nubbi lađas: Jos sámiid kultuvra, ealáhusat ja servodateallin galggaš sáhttit
seailut, de lea áibbas dárbbašlaš ahte stáhtat jođihit politihka mii virkkosmahttá sámi
Dat mearkkaša ahte stáhtat fertejit, jos lea dárbu, álggahit sierra
Ahte dárbbašuvvojit sierra guovlopolitihkalaš váikkuhangaskaoamit sámi
guovlluin, lea mieđihan ee. norgalaš guovlolávdegoddi (Distriktskommisjonen),
geahča NÁČ 2004: 19 Ealasis guovlluin ja regiuvnnain.
” - Sihkkarastin dihte positiiva ovdáneami sámi guovlluin berrejit váldojuvvot atnui nana guovlopolitihkalaš váikkuhangaskaoamit.
Máŋgga dáhpáhusas šaddá riekta hábmet sierra váikkuhangaskaomiid dahje lágidit váikkuhangaskaomiid dihto hámis sámi guovlluin.
deaŧaleamos ealáhussektoriid, vai fuomášivččii váttisvuođaid maid Norgga dohkkehuvvon prinsihpalaš politihkka ja dan geavatlaš čađaheapmi dagaha riikka álgoálbmogii. ”
Jos konvenšuvnna ulbmil galggaš ollašuvvat, de lea eaktu dasa ahte sámi
báikegottit sáhttet seailut, ja dat boahtá ovdan konvenšuvnnas máŋgga
artihkkalis. Vejolaš lea čujuhit erenoamážit artihkkaliidda 10 - 12 mat gieđahallet
Dakkár ovttasbargu lea dárbbašlaš seailluhan dihte
Vejolaš lea maid čujuhit artihkkalii 41 mii gieđahallá sámi
sierradoaibmabijuid birra, geahča ee. artihkkala 38 nuppi lađđasa.
22 mii gieđahallá sámeregiuvnna lea deaŧalaš sámi báikegottiide.
Deaŧalaš lea ahte váikkuhangaskaoamit hábmejuvvojit ovttasráđiid
sámedikkiid vuoigatvuođas šiehtadallat, geahča artihkkala 16.
Mearrádus goalmmát lađđassis galgá sihkkarastit ahte maiddái dat sámitge
kultuvrra ja ealáhuseallima, ja ožžot vejolašvuođa searvat sámi servodateallimii.
guovlluid. Erenoamáš deaŧalaš doaibmabijut leat giellaovddideapmi ja dohkálaš
oahpahus sámi kultuvrra birra.
Vealakeahttáivuohta ja sierra doaibmabijut Sámi álbmot ja guhtege sápmelaš galgá leat suodjaluvvon buot vealaheami vuostá.
Vuosttaš lađas nanne vealatkeahttáivuođa prinsihpa. Sámit leat sihke
álbmogin ja ovttaskas olmmožin vásihan vealaheami. Nu lea dilli leamaš buot
golmma riikkas, ja erenoamážit dakkár áigodagaid go váldoálbmot lea oaivvildan
ahte sámi kultuvra ja ealáhuseallin leat boahtán vuostálagaid sin beroštumiiguin.
áššedovdi joavku lea dattetge gávnnahan dárbbašlažžan konvenšuvnnain nannen
gildosa negatiiva vealaheami vuostái.
geassemánu 3. b. 2005 mannosaš norgalaš láhkii, nr. 33, mii gieldá vealaheami
Mii čujuhit maid ON-konvenšuvdnii mii lea siviila ja politihkalaš
vuoigatvuođaid birra (SP), artihkkalii 26 (geahča dás ovddabealde čuoggá 7.4.2), ON
artihkkalii 14 (geahča dás ovddabealde čuoggá 7.10), Eurohparáđi
rápmakonvendšuvdnii mii galgá suodjalit álbmotlaš unnitloguid (geahča dás ovddabealde čuoggá 7.11) ja EU ráđđedirektiivva 2000/43 (geahča dás ovddabealde
Nubbi lađas: Vuosttaš lađđasa vuosttaš lađas ii hehtte álggaheames positiiva
sierradoaibmabijuid mat sihkkarastet sámiid vuoigatvuođaid ja ollašuhttet stáhtaid
geatnegasvuođaid dán konvenšuvnna mielde.
sihkkarastet sámiide seammá vuoigatvuođa giellaseaset, kultuvraseaset jna. go
váldoálbmogii, nuppi lađđasa mearrádus buktá gohččosa stáhtaide čađahit dárbbašlaš
čilgehussii mii lea ovddabealde čuoggáin 7.2 ja 7.4.3.
Dábálaš dovddastus lea ahte láhkaásahusa neutrálavuohta ja formála
ovttadássásaš gieđahallan dávjá eai leat doarvái hehtten dihte unnitlogu vealaheami.
Ovtta ládje gieđahallat guovttelágan dili sáhttá baicce bisuhit erohusa.
ovttaláhkásaš geavaheapmi sáhttá dagahit ahte kultuvrralaš iešvuođat jávket.
sámiid kultuvrralaš iešvuođat jávket, det jávket maiddái sámit álbmogin.
dat lea mii dahká sin álbmogin.
suopmelaš láhkii ovttadássásaš gieđahallama birra, mas 6 paragráfa cealká ahte
vealaheapmin rehkenastojuvvo maiddái
” go olgguldasat neutrála mearrádus dahje olgguldasat neutrála eaktu dahje gieđahallanvuohki earenoamážit vealaha soapmása nuppiid ektui, geaiguin lea lunddolaš buohtastahttit, vaikko mearrádusa, eavttu dahje gieđahallanvuogi duohken ii leat dohkálaš ulbmil iige ulbmila gaskaoapmi leat heivvolaš iige dárbbašlaš (eahpenjuolggos vealaheapmi). ”
Dakkár ipmárdus lea maid biddjojuvvon vuođđum Eurohpalaš olmmošvuoigat
vuođaduopmostuolus, mii cuoŋománu 6. b. 2000 cealká duomustis áššis Thlimmenos
Ja 7 § 2 momeanttas celkojuvvo ahte láhka mii mearrida ahte olbmuiguin galgá
ovttadássásaččat meannuduvvot, ii hehtte sierra doaibmabijuid main lea ulbmil ollašuhttit dásseárvvu go olbmuiguin meannuduvvo, mii gohčoduvvo positiiva
riikkaid unnitloguid, artihkkal 4 (geahča dás ovddabealde čuoggás 7.11) ja
ráđđedirektiivii 2000/43 artihkkalii 5 (geahča dás ovddabealde čuoggás 7.14).
sierrameannudeapmi ii leat duššefal lobálaš, muhto muhtun dáhpáhusain maiddái
nu oaivvilda Olmmošvuoigatvuođalávdegoddi, meannudeames unnitloguin buorebut,
go dán sierralágan meannudeami ulbmil lea njulget ovddeš áiggiid boasttuvuođaid ja
dainna lágiin buktit áigái duohta ovttadássásašvuođa álbmotčearddaid gaskii (geahča
huvvon dás ovddabealde čuoggás 7.4.3).
Dat ii hehtte ovttage stáhta viiddideames sámiid vuoigatvuođaid dahje mearrideames viidát doaibmabijuid, iige dan leat vejolaš geavahit vuođđun sámiid vuoigatvuođaid ráddjemii mat vulget eará riektenjuolggadusain.
Sámekonvenšuvnna njuolggadusat leat unnimusvuoigatvuođat.
go dat mat vulget dán konvenšuvnnas.
Artihkkala 10 mearrádus njuolggadusaid
harmoniseremis eai galgga hehttet dahkamis nu.
maid galgga leat hehttehussan stáhtaide ratifiseremis konvenšuvnnaid mat addet
Go leat nationála njuolggadusat mat addet sámiide buoret vuoigatvuođaid go dán
konvenšuvnna njuolggadusat, de ii leat vejolaš geavahit dán konvenšuvnna
njuolggadusaid ággan gáržžidit daid vuoigatvuođaid.
Nu lea maiddái jos
riikkaidgaskasaš njuolggadusat addet buoret vuoigatvuođaid go dát konvenšuvdna.
Álgoálbmogiid vuoigatvuođaid dáfus lea ovdáneapmi riikkaidgaskasaš dásis, ja dát
konvenšuvdna ii galgga geavahuvvot ággan manne ii servojuvvo vuoigatvuođaid
Sámiid árbevierut Stáhtat galget čájehit soahppevaš árvvusatnima sámi álbmoga riekteipmárdusaide, riekteárbevieruide ja dábiide.
Maiddái láhkageavahusasge galget sámiid árbevierut váldojuvvot doarvái bures vuhtii.
Mearrádus gieđahallá daid áššiid mat servodateallima iešguđet surggiin sáhttet
eatnamiidda ja čáziide, de dat leat regulerejuvvon artihkkalis 34 ja artihkkalis 38
čuovvu miehtá jagi johtinvuogádaga mii lea heivehuvvon nuppiid siiddaide, ja dat lea
dávjá bisson buolvvas bulvii. Maiddái earáge ládje lea boazodoalu geavaheamit
nannosit árbevieruin gitta, guođoheamis, mearkumis, rátkkadeamis ja ealuid
mastadeamis. Nu lea maiddái earáge ealáhusdoaimmaid organiseren meahcis dološ
árbevieruid mielde, nugo meahčásteapmi, guolásteapmi, čuollamat, murjemat jna..
váldojuvvon mielde Diggedieđuide 2001 (Rt. 2001), siidui 1229 (Čáhput-ášši).
Maiddái nággočoavdimatge dávjá čuvvot árbevierrun čieggan njuolggadusaid, main
ovdamearkkat árbevieruin leat árbenvierut ja olbmuid luđiid eaiggátvuohta.
Oktan árbevieruiguin namahuvvojit muhtumin unnit eanet leavvan
Dat leat dávjá generaliseren almmá empiralaš vuođu haga.
dakkár oainnut mat bohtet ovdan muitalusain buolvvas bulvii, sáhttet leat árbevieruid
Sámi árbevierut ja riekteoainnut leat sámi kultuvrras deaŧalaš oassi. Dán
mearrádusa geavaheamis lea dárbu váldit vuhtii artihkkala 3.
Vuosttaš lađas nanne ahte konvenšuvdnastáhtat galget čájehit dárbbašlaš gutni
sámiid riekteoainnuide, riekteárbevieruide ja dábiide. Mii sáhttit čujuhit ILO-kon
Nubbi lađas, vuosttaš cealkka: Dán mearrádusa mielde lágaid ráhkadettiinnis
láhkaaddis lea geatnegasvuohta iskat leatgo sámi árbevierut.
Jos lea dakkár
árbevierru, de lahkaaddi dan čilget, ja árvvoštallat galgágo árbevierru váldojuvvot
árbevieru. Iskojuvvot galgá nugo ILO-konvenšuvdna nr. 169 artihkkal 8 čujuha.
árbevierru hilgojuvvo, omd. dainnago dat rihkku eará vuođđoprinsihpaid.
Árbevieru ii leat vejolaš hilgut dainnago dan orru eiseválddiide váttis čađahit.
Váttis lea leamaš omd. oažžut dohkkehusa dasa ahte siidavuogádat lea deaŧalaš
Váttisvuođat vulget vuos ja ovddimusat eiseválddiid
váilevaš máhtuin ja ipmárdusas das mii siidavuogádat lea. Muhto nugo deattuhuvvo
skáhppot alcceseaset doarvái máhtu.
Nubbi lađas, nubbi cealkka: Mearrádus lea duopmostuoluid ja hálddahusa
riektegeavahusa birra ja mearrida ahte dan oktavuođas fertejit doarvái bures váldit
laččat fertejit čielggadit, leatgo sámi árbevierut dan suorggis.
vai leago nu ahte árbevierru dahje riekteoaidnu muđui boahtá mielde láhkadulkomis
ja konkrehta čovdosiid eará nyanseremis.
Artihkkal 5 mearkkaša ahte artihkkala 9 mearrádus gusto ii duššefal
riektegeavahusas duoin nuppiin stáhtalaš orgánain, muhto buot almmolaš
Eaktun sámiid rádjerasttideaddji ovttasbargguide lea ahte lágat ja eará
njuolggadusat eai hehtte dakkár ovttasráđálaš doaibmama.
Artihkkal 10 geatnegahttá
stáhtaid bargat dan badjelii ahte lágat ja njuolggadusat harmoniserejuvvojit mat leat
harmoniseren galgá čađahuvvot ovttasráđiid sámedikkiiguin.
Maiddái artihkkalat 11 ja 12 ulbmádit álkkásmahttit rádjerasttideaddji
joatkevaš huksemii mearrádusa mielde mii lea artihkkala 6 nuppi lađđasis. Nubbi
mearrádus rádjerasttideaddji ovttasdoaibmama birra lea artihkkal 43, mii lea
Dát ja eará artihkkalat rádjerasttideaddji ovttasdoaibmama birra soahpá oktii
Harmoniserema várás ferte leat prosedyra. Stáhtat berrejit ovttasráđiid plánet
Dát lea doaibma ovttasbarganorgánii mas čilgejuvvo
artihkkalis 44. Ruoŧa sámediggi lea gulaskuddancealkámušastis davviriikkalaš sámekonvenšuvnna áššis čujuhan dasa ahte berre ásahuvvot sierra orgána mii goziha
lágaid ja njuolggadusaid harmoniserema guđege riikkas. Orgána berre gozihit ahte ii
ovttage riikka njuolggadusat dan golmma riikkas boađe nuppi rikka sullasaš
njuolggadusaiguin vuostálagaid.
oaivila mielde šaddá buoridit sámi áššiid ovttasbarggu riikkarájiid rastá.
45 mielde berre doaimmahit dakkár bargguid.
Jagi 1998 mannosaš raporttas mii lea davviriikkalaš sámekonvenšuvnna
ráhkadeami birra, lea jure justa rádjerasttideaddji ovttasdoaibman deattuhuvvon
deaŧalaš sivvan davviriikkalaš sámekonvenšuvnna áigái oažžumii.
ovttasbargu lea deaŧalaš vai seailu sámi kultuvra, mii rasttida riikkarájiid:
” Sámiid oktiigullevašvuođa vuođđun lea ee. oktasaš kultuvra, identitehta ja oktasaš árvovuođđu.
Árbevirolaččat dát oktiigullevašvuohta ii leamaš juhkkojuvvon riikkarájiiguin.
Dát oktiigullevašvuohta rasttida riikkarájiid, ja oktiigullevašvuohta máŋgga suorggis čuovvu eananláskkorieggáid (breddegrader, leveysasteet).
Sámi suopmanguovllut, bivttasvierut, sohkavuođat, ealáhuseallin ja árbevirolaš gávppašeapmi leat ovdamearkkat.
Rádjebidjama maŋŋil dat ii álo leat leamaš vejolaš, dahje lea leamaš váttis bisuhit sámi oktiigullevašvuođa.
Beroškeahttá hehttehusain sámit leat seailluhan árbevirolaš oktiigullevašvuođa eanaš surggiin, muhto leat heivehan iežaset iešguđetlágan ráddjehusaide mat leat čađahuvvon.
Dattetge ii leat das eahpádus, ahte dan golmma stáhta birastahtti servodagat leat váikkuhan sámi kultuvrii, ja nu dat lea rievddaldan máŋgga guvlui muhtun surggiin.
Dat lea dagahan ahte sámi servodaga oktasaš ovdáneapmi deaivida stuorra hástalusaid.
Sámeráđi lea vejolaš namahit guovdilis doaibmin dán oktavuođas.
Sámi parlamentáralaš ráđi ovddideapmi sáhttá dás šaddat deaŧalaš. ”
ahte sámi kultuvra sáhttá ahtanuššat:
” Davviriikkalaš sámekonvenšuvnna lea áššin dárbu geahčadit oktan dainna ovddasvástádusain mii davviriikkalaš stáhtain lea das, ahte láhčit dilálašvuođaid nu ahte sámi kultuvra nanosmuvvá.
Jos sámi kultuvra galggaš nanosmuvvat bures ja beaktilit, de dat gale eaktuda ahte oktasaš sámi kulturvuođđu oažžu ovdánanvejolašvuođaid, sorjákeahttá nationála stáhtain.
Dakkár ovdáneapmi lea dattetge das gitta dan golmma stáhta harmoniseremis. ”
Stáhtat galget mearridit doaibmabijuid mat geahppudit sámiid riikkarájiid rasttideaddji ealáhusdoaimmaid ja vuhtii váldit sin riikkarájiid rasttideaddji kultuvrralaš dárbbuid.
Dáinna ulbmiliin stáhtat galget bargat dan badjelii ahte jávkadit dan mii ain heađušta sámiid ealáhusdoaimmaid sin riikiigullevašvuođa dahje ássanbáikki geažil dahje dannego sii ásset máŋgga riikkas, ja addit sámiide vejolašvuođa ávkašuvvat dan riikka kultuvrralaš fálaldagaiguin mas sii goas ain orožit.
Artihkkal 10 lea dábálaš njuolggadus lágaid ja eará reguleremiid birra, mii
geatnegahttá riikkaid čađahit doaibmabijuid maiguin šaddá álkit sámiide jođihit
ealáhusdoaimmaid ja bargat ovttasráđiid kultuvrralaš áššiiguin riikkarájiid rastá.
Dakkár doaibmabijut leat maid viehka deaŧalaččat go áigumuš lea seailluhit sámi
báikegottiid artihkkala 6 nuppi lađđasa mielde. Rievttálaš reguleremat šaddet leat
ovttasbarggu dihte gullet mearrádussii.
Artihkkala 10 mearkkašumiin deattuhuvvo dárbu dakkár mearrádusaide maid
Maiddái máŋga gulaskuddancealkámuša jagi 1998 mannosaš
raportii, mii lea sámekonvenšuvnna dárbbu birra, deattuhit dárbbašlažžan geahppudit
čujuha gulaskuddancealkámušastis, de lea tendeansa ahte guhtege riika geahččá
sámiid vástesaš doaimmaid riikkalaš bargun, ja danne lea váttis fidnet nationála
ruđaid oktasaš sámi rádjerasttideaddji doaibmabijuide.
Artihkkal 11 dahká stáhtaide dárbbašlažžan álggahit proseassa čoavdin dihte daid
b.) Norgga ja Ruoŧa boazoguohtunkonvenšuvnna mielde ruoŧŧilaš sápmelaččain lea vuoigatvuohta guođohit bohccuid Norggas dihto osiid jagis.
Norggas lasseealáhusa njuolggadusat leat eahpečielgasat ja leat viehka earáláganat Ruoŧa njuolggadusain.
Das váillahuvvo oktiiheivehallan davviriikkalaš sámekonvenšuvnnain.
c) Helikopterfievrrideapmi, mii sáhttá leat dárbbašlaš sidjiide guđet jođihit boazodoalu guovtte bealde ráji, deaivida váttisvuođaid ráji geažil.
Stáhta girjeráju bearráigeahčču čujuha dasa ahte guđege riikka
bibliotehkabálvalusat leat riikkalaš dássái gullevaččat, eaige davviriikkalaš dássái.
Norgga girjerádjoláhka geatnegahttá girjeráju bálvalit ” buohkaid guđet ásset riikkas ”.
Stáhta bibliotehkabearráigeahčču vuorddaša davviriikkalaš sámekonvenšuvnna mii
Ovdamearka riikkarájiid rasttideaddji ovttasbarggu váttisvuođain lea girje
busse mii lea johtán Sitje Jarnges, Árborddis, Norggas, ja rastá Västerbottenii Ruŧŧii.
Ovdal girjebusse lei norgalaš ja ruoŧŧilaš suohkaniid ovttasbargoprošeakta. Prošeakta
nogai jagi 1998 go ii šat lean hállu Ruoŧa bealde doarjut prošeavtta. Dan maŋŋil lea
Sámiid Dáiddárráđđi, mii lea sámi dáiddárorganisašuvnnaid
suodjeorganisašuvdna, háliida ahte davviriikkalaš sámekonvenšuvdna galggašii
ráhkadit vuođu buoret ovttasbargui ja namaha čuovvovaš áššiid:
1) Oktasaš sámi kulturfoandda 2) Sámi dáiddáriid vástesaš stáhtalaš stipeanddaid oktiiheivehallama 3) Oktasaš davviriikkalaš sámi filbmafoandda 4) Oktasaš davviriikkalaš konseartafálaldaga 5) Ovttasbarggu sámi dáidaga ja kultuvrra oahpahusas
Nugo namahuvvui, de Norgga kulturráđđi lea čujuhan váttisvuođaide mat leat
Álgoálggos guhtege riika atná iežas rahčamušaid sámiid várás riikkasiskkáldas áššin, ja váttis sáhttá oažžut dohkkehusa dasa, ahte riikkalaš ruđat galget geavahuvvot davviriikkalaš doaibmabijuide.
Muhtun riikkain lea oktasaš ovddasvástádus sámi álbmogis, ja Norgga kulturráđđi oaivvilda ahte Davviriikkalaš konvenšuvdna sáhttá váikkuhit nu, ahte unnida sihke geavatlaš ja rievttálaš hehttehusaid mat heađuštit sin meannudeames sámiiguin ovtta ládje. ”
Ovdamearkan dakkár váttisvuođain mat namahuvvojit dás, mii sáhttit čujuhit
Ovttasbargu beroštahttá ollu, muhto váttis lea oažžut doaibmabiju
Dát prográmmat leat odne hábmejuvvon nu
ahte plánejuvvon ovttasbargu vánit heive dáláš prográmmii.
Dál bargu lea jođus mas
ođđasis čállet prográmmaid, vai dat buorebut heivejit sámi guovlluid árbevirolaš
Jagi 2004 bargoraporttas, man namma lea Rájehis davvi, mii gieđahallá
dárbu ovttasbargui, geahča s. 26 ja ovddas.
álkimus ovddidit Ruoŧa ja Suoma gaskka, mat goappašagat leat EU-lahtut.
Gálvvuid ovddas mat fievrriduvvojit
dakkár áššit maid stivrejit EU-dásis, geahča Rájehis davi s. 28. Stáhtat fertejit dattetge
daid rámaid siskkobealde maid EU ja konvenšuvnnat bidjet, geahččalit unnidit dakkár
áššiid mat heađuštit rádjerasttideaddji ovttasdoaibmama.
Stáhtat galget láhčit dilálašvuođaid nu, ahte sámiin guđet ásset juosat dán golmma riikkas, leat vejolašvuođat oažžut oahpahusa, dearvvašvuođabálvalusaid ja sosiálafálaldagaid man nu dán golmma riikkas, mas buoremusat orru soahpamin.
Dan botta go artihkkalis 10 lea dábálaš njuolggadus lágaid ja eará regu
doaibmama, de artihkkal 12 lea earenoamážit riikkarádjerasttideaddji oahpahus
fálaldagaid ja čálgoortnegiid.
maiguin oktiiheivehit oahpahusfálaldagaid ja čálgoortnegiid sámiid várás guovtte
bealde rájiid, nu ahte daid sáhttet buoremus lági mielde geavahit goappašiid bealde.
Dakkár oktiiheiveheamit leat maid viehka deaŧalaččat sámi báikegottiid seaillu
heapmái artihkkala 6 nuppi lađđasa mielde.
Rievttálaš reguleremat mat geahppudit beassama oahpaheapmái ja čálgo
ortnegiidda beroškeahttá riikkarájiin, leat dárbbašlaš doaibmabijut dán mearrádusa
Muhto maiddái earáge doaibmabijut nugo ekonomalaš váikkuhangaskaoamit
ja geavatlaš heivehallamat rádjerasttideaddji ovttasbargui, leat dárbbašlaččat
Dárbu dakkár mearrádusaide go daidda maid artihkkal 12 meannuda, lea
mat leat jagi 1998 mannosaš raportii, mii lea sámekonvenšuvnna dárbbu birra,
deattuha dárbbu álkkásmahttit oahpahusa ja čálgoortnegiid riikkarájiid rastá.
čujuhan dasa, ahte bargomárkanoahpahus (fidnooahpahus), kursadoaimmat ja
allaskuvlaoahpahus berrejit leat fállamassii buot golmma riikka sámiide, muhto ahte
leat máŋga ovdamearkka das, mo dakkár ovttasdoaibman váttásmahttojuvvo.
Davvi-Trøndelága fylkkasuohkan deattuha dárbbu bargat ovttasráđiid
riikkarájiid rastá, go lullisámi álbmot lea unni ja ássá bieđgguid:
” Dainnago ássamat leat bieđgguid, de lea deaŧalaš oažžut áigái formaliserejuvvon ovttasbarggu riikkarájiid rastá, ee. oahpahusas ja sullasaš surggiin.
Geográfalaččat ja kultuvrralaččat lea dárbu atnit lullisámi veahkadaga goappašiid bealde riikkaráji ovttadahkan, ja erenoamáš deaddu ferte leat ovttasráđálaš doaibmama ovddideamis ruoŧŧilaš rádjeguovlluin. ”
Maiddái Nordlándda fylkkasuohkan deattuha dárbbu formaliseret ovttasbarggu
Dát guokte fylkkasuohkana leat ovttasráđiid Lulli-Trøndelága
fylkkasuohkaniin ja Hedmárkku fylkkasuohkaniin jagi 2005 guovvamánus dahkan
bargat ovttas leanaiguin mat leat Ruoŧa bealde, vai nannejuvvošii lullisámi
Jagi 2004 bargoraporttas mii lea Suoma ja Norgga ovttasbarggu birra davvin,
Rájehis Davvi, lea garrasit deattuhuvvon dárbu bargat ovttas oahpahusa ja dearvvaš
Ovdamearka lihkostuvvan ovttasbarggus mii lea álggahuvvon vaikko leatge
dákkár váttisvuođat, lea Sirpmá skuvlla ja Ohcejoga skuvlla ovttasbargu.
čielggas lea ollu livččii vejolaš earáhuhttit vai dákkár ovttasbargoprošeakta šattašii
1980-logus čađahedje Norggas ja Suomas doaibmabijuid álkkásmahttin dihte
Dan rájis leat
organiseremis, ja ovddeš ovttasbarganvugiid ii leat šat vejolaš čuovvut juohke čuoggá
dáfus, geahča raportta Rájehis Davvi, s. 16. Suomas suohkanat leat ožžon eambbo
iešstivrema, ja Norggas fas leat sirdán hálddašeami fylkkasuohkanis dearvvašvuođa
váldoovddasvástádus dearvvašvuođaásahusas. Ovttasbarganortnegiid lea danne dárbu
árvvoštallat ođđasis.
Raporta namaha ahte ovdal lei ovttasbargu Roavvenjárgga Lappi váldo
Das leat bargonávccat divššodit
Ochejoga suohkan sihtá dakkár
ovttasbarggu, go dát dikšoruoktu lea lagat Ohcejoga go suopmelaš fálaldat, mii lea
(Geahča Rájehis davvi s. 18) Dikšoruovttu ja skuvlla árvala
Finnmárkku dearvvašvuođadoaibma dattetge heaittihit.
joatkit divššodanfálaldaga mii lea Deanus.
Artihkkal 12 dahká dárbbašlažžan stáhtaide álggahit proseassa mas jávkadit
daid áššiid mat odne hehttejit rádjerasttideaddji ovttasbarggu.
Artihkkal regulere sámiid oktasaš symbolaid geavaheami dan golmma riikkas.
Sámit galget ieža mearridit sámi leavgga (flávdda) geavaheami ja eará sámi nationála
Lunddolaš lea ahte dakkár symbolaid geavaheami mearridit
Sámediggi sáhttá láhkaásahusain mearridit dárkileabbo mearrádusaid sámi leavgga geavaheamis. "
Okta ovdamearka dás lea dat go Norgga ráđđehus mearridii juovlamánus 2003 ahte guovvamánu 6. beaivi lea almmolaš leavgabeaivi Norggas.
Guđesge dan golmma riikkas galgá leat sámediggi, mii lea riikka bajimuš sámi orgána.
Guhtege sámediggi galgá doaibmat sámi álbmoga beales riikkastis, ja dan golmma riikkas sámit geain lea dábálaš jienastanvuoigatvuohta, galget leat válljen Sámedikki.
Sámedikkiid válganjuolggadusaid mearridit lágat, mat válmmaštuvvojit šiehtadallamiin sámedikkiiguin artihkkala 16 mielde.
Sámedikkiin galget leat dakkár doaimmat mat dahket sidjiide vejolažžan beaktilit váikkuhit dasa ahte sámi álbmoga vuoigatvuohta iešmearrideapmái álbmotrievtti njuolggadusaid ja dán konvenšuvnna mearrádusaid mielde šaddá duohtan.
Dárkilet njuolggadusaid sámedikkiid válddi birra mearriduvvojit lágas.
Buot golmma riikas lea odne sámediggi masa sámit guđet leat čálihuvvon
jienastuslohkui ja geain lea dábálaš jienastanvuoigatvuohta leat válljen sámiid.
Dattetge lea deaŧalaš sihkkarastit sámedikkiid vejolašvuođa
sámedikkiiguin artihkkala 16 njuolggadusaid mielde. Dat áššit main dás lea sáhka,
dohkkehus dárbbašuvvo artihkkala 16 nuppi lađđasa mielde.
Goalmmát lađas: Sámi álbmogis lea vuoigatvuohta iešmearrideapmái, geahča
Sámi álbmoga ovddasteaddi orgánan sámiid iešmearridanvuoigatvuođa
lunddolaš hálddašeaddjit leat sámedikkit.
Sámedikkit fertejit danne leat doaibma
mušat main dat sáhttet hálddašit dán iešmearridanvuoigatvuođa. Vuosttaš cealkagis
čujuhuvvo álbmotrievtti njuolggadusaide ja dán konvenšuvnna mearrádusaide.
Seammá čujuheapmi lea artihkkalis 3, ja dat mearkkaša ahte iešmearridanvuoigat
Nugo earáge orgánaid almmolaš váldehálddašeapmi, de ferte sámedikkiidge
Danne celkojuvvo nuppi cealkagis ahte sámedikkiid
ja čađahit doaibmabijuid mat eai sorjá almmolaš válddi geavaheamis.
Njealját lađas: Sámedikkit mearridit ieža makkár áššiid sii dáhttot váldit ovdan.
Sámedikkiin lea vuoigatvuohta cealkit juoidá buot áššiin main dat háliidit nu dahkat.
Dat gusto vaikko ášši ii leat sáddejuvvon Sámediggái, ja maiddái áššiin maid
Sámedikkit dahket iešráđálaš mearrádusaid dain áššiin main sis lea váldi nu dahkat riikkalaš ja riikkaidgaskasaš rivttiid mielde.
Sámedikkit sáhttet soahpat riikkalaš, guvllolaš ja báikkálaš ovttadagaiguin nannet sámi kultuvrra ja servodateallima.
Sámiin lea artihkklala 3 mielde iešmearrideapmi.
Iešmearridanvuoigatvuođa
dárkileabbo sisdoallu vuolgá álbmotrievtti njuolggadusain ja konvenšuvnna artihkkaliin, geahča artihkkala 3 vuosttaš cealkaga.
Iešmearrideapmi ii mearkkaš eavttohis vuoigatvuođa iešmearrideapmái.
Muhtun áššešlájaide iešmearridanvuoigatvuohta mearkkaša vuoigatvuođa beassat
okto mearridit, muhto eará áššešlájaide fas dat lea ovttasdoaibman iešguđetlágan
iešráđálaččat.
Čuovvovaš artihkkaliin regulerejuvvo sámedikkiid ja eará eiseválddiid
dárkileabbo ovttasdoaibman.
Vuosttaš lađas regulere sámedikkiid vejolašvuođa dahkat iešráđálaš
Nugo namahuvvo artihkkala 14 goalmmát lađđasa mearkkašumiin, de
Sámedikkis ferte nugo earáge orgánain leat láhkavuođđu dahkat mearrádusaid mat
Dakkár mearrádusaid mat eai mearkkaš váldegeava
heami, Sámediggi sáhttá dahkat almmá láhkavuođu haga, geahča artihkkala 14
goalmmát lađđasa mearkkašumiid.
Dát lea duogáš go čujuhuvvo vuosttaš lađđasis
njuolggadusaid mielde sáhttá leat vuoigatvuohta beassat okto dahkat mearrádusaid.
gulaskuddangeatnegasvuohta (konsultasjonsplikt) mii vuolgá njuolggadusain mat leat
Čujuhus riikkaidgaskasaš riektái lea muđui vuos ja ovddimusat boahtteáiggi
várás. Riikkaidgaskasaš njuolggadusat álgoálbmogiid riektedili birra sáhttet
Dan dáhpáhusas Sámediggi galgá doaimmahit dán vuoigatvuođa sámi
Nubbi lađas: Sámi kultuvrra ja servodateallima sihkkarastima ja ovddideami dihte
lea deaŧalaš ráhkadit arenaid Sámedikki ja almmolaš eiseválddiid ovttasdoaibmama
Ovdamearkan sáhttit čujuhit soahpamuššii maid Norgga ráđđehus ja Norgga sámediggi dahke giđđat 2005 stáhtalaš eiseválddiid ja Sámedikki gulaskuddamiid
Dát šiehtadallamat fertejit čađahuvvot doarvái buori áigemunis vai sámedikkit sáhttet váikkuhit áššemeannudeapmái ja dan bohtosii.
Stáhtat eai galgga mearridit dahje miehtat dakkár doaibmabijuide mat mearkkašahtti ollu sáhttet vahágahttit sámi kultuvrra, sámi ealáhusaid ja sámi servodateallima vuođđoeavttuid, jos juo ii mieđaš dasa dat sámediggi masa ášši gullá.
Artihkkal addá Sámediggái vuoigatvuođa šiehtadallat áššiin mat leat viehka
Šiehtadallamiid ulbmil ferte leat ahte dat guokte šiehtadallan
bealit bohte ovttamielalašvuhtii.
buohtastahttojuvvojit, ahte ovttamielalašvuohta ii leat vealttakeahtes gáibádus.
main Sámedikkis ii leat gieldinriekti nuppi lađđasa mielde, sáhttet dahkat mearrá
Dattetge lea gáibádus vuosttaš
áššiid. Ahte Sámedikkis lea vuoigatvuohta cealkit iežas oaiviliid, ii ollašuhte šiehta
Sámedikki šiehtadallanvuoigatvuohta ii čoavdde eiseválddiid iežaset
iešráđálaš geatnegasvuođas mii lea dán ja eará riektenjuolggadusaid mielde
árvvoštallat mo sin doaibmabijut váikkuhit sámi kultuvrii ja servodateallimii. Muhto
šiehtadallanvuoigatvuohta mearkkaša ahte Sámediggi galgá leat mielde bidjamin
dakkár váikkuhusárvvoštallamiid premissaid.
Eiseválddit eai leat ollašuhttán iežaset geatnegasvuođa šiehtadallat jos eai
čáhkke saji gulahallamii Sámedikkiin, nu ahte das sáhttet oaiviliid dovddahit ja
sámedikkis lea vejolašvuohta váikkuhit áššemeannudeapmái ja dan bohtosii.
1) Šiehtadallamat fertejit dáhpáhuvvat árrat áššemeannudeamis, geahča
Vuosttaš lađđasa, nuppi cealkaga.
Jos šiehtadallamat leat maŋŋit mearridan
proseassas, de sáhttá leat váttis váikkuhit bohtosii ja oažžut ipmárdusa ja ollit
2) Sámediggi ferte oažžut resurssaid vai sáhttá čađahit šiehtadallamiid. Dat
ovdeha ahte Sámediggi sáhttá viežžat áššemáhtu mii das alddis ii leat.
Sámediggi ferte máŋggá suorggis meannudit viiddis áššiid, iige das sáhte leat
erenoamáš máhttu mii eiseválddiin lea.
Almmá áššedovdi (id) veahki haga
Sámediggái sáhttá leat váttis čađahit duođalaš šiehtadallamiid main sáhttá
3) Sámediggi ferte oažžut ekonomalaš vejolašvuođaid nu ahte duođaid sáhttá
čađahit šiehtadallamiid go searvá šiehtadallančoahkkimiidda ja oažžu
Šiehtadallangeatnegasvuohta artihkkala 16 mielde gusto buot eiseválddiide
Vuosttaš lađđasa mielde Sámedikkis lea vuoigatvuohta šiehtadallat
Šiehtadallanvuoigatvuohta gusto áššiide mat leat sakka deaŧalaččat
sámiide. Areála- ja resursahálddašeapmi ja birashálddašeapmi šaddet leat deaŧalaš
suorggit main Sámedikkis leat vuoigatvuohta leat mielde šiehtadallamin.
ovdan artihkkaliin 36, 39 ja 40, vrd. maiddái artihkkaliin 38.
Muhto dát mearrádusat eai leat dievaslaččat konvenšuvnnas.
Artihkkal 16 buktá dábálaš gáibádusaid šiehtadallamiid hárrái dakkár áššiin mat leat
sakka deaŧalaččat sámiide.
Suoma sámediggelágas (láhka 974/1995) 9 § leat njuolggadusat eiseválddiid
geatnegasvuođas šiehtadallat Sámedikkiin.
” Eiseválddit galget šiehtadallat Sámedikkiin buot viiddis ja deaŧalaš mearrádusaid mat sáhttet čuohcit njuolga ja erenoamážit sámiid álgoálbmotdillái mii sámiid ruovttugilleguovlluin fátmmasta
1) servodatplánema, 2) stáhta eatnamiid, suodjaluvvon guovlluid ja meahcceguovlluid divššu, geavaheami, láigoheami ja vuovdima.
3) ruvkeminerálaid ohcanlobi ja ruvkeviidodaga mihtideami ohcamiid, 4) láhkarievdadusaid dahje hálddašanrievdadusaid mat gusket sámi kultuvrra siskkáldas ealáhusaide, 5) oahpahusa buorideami sámegillii dahje sámegielas, ja sosiála ja dearvvašvuođa bálvalusaid buorideami, ja dasto vel 6) eará áššiid mat váikkuhit sámiid gillii, kultuvrii ja sin álgoálbmotdillái. ”
Muhto šaddet leat áššit earret dáid namahuvvon
Maiddái riikkaidgaskasaš dási áššiin, mat leat sakka deaŧalaččat
sámiide, lea nationála eiseválddiin geatnegasvuohta šiehtadallat Sámedikkiin.
Jos lea sierramielalašvuohta das leago ášši sakka deaŧalaš sámiide, vai ii, de ferte
Sámedikki vuoigatvuohta šiehtadallat gusto juohkelágan áššiide, sihke
láhkaásahussii ja hálddašeapmái.
Láhkaásahusáššiin šiehtadallanvuoigatvuohta gusto
departemeantta dássásaš láhkanjuolggadusaid válmmašteapmái.
dáhpáhuvvet nappo dalle ovdalgo ášši sáddejuvvo riikkabeivviide. Go ášši lea
joavdan riikkabeivviide, de artihkkala 18 njuolggadusat bohtet atnui.
Šiehtadallanvuoigatvuohta gusto maiddái Sámedikki bušehttii.
Nugo namahuvvui, de duođalaš šiehtadallamiid eaktu lea ahte Sámediggi ii
Dákko galggat geahčadit Suoma riikkabeivviid
vuođđoláhkalávdegotti cealkámušaid mat leat artihkkala 18 mearkkašumiin.
Šiehtadallamiid ulbmil lea ahte galget geahččalit boahtit ovttamielalašvuhtii.
Jos ovttamielalašvuohta ii lihkostuva, de merrádusorgána ferte čilget manne ii.
ovddasvástádus lea láhčit dilálašvuođaid šiehtadallamiidda Sámedikkiin.
eai leat doarvái dieđut áššis maid vuođul das livččii sivva dáhttut šiehtadallamiid.
Dákko sáhttit čujuhit vuođđojurdagii mii lea artihkkalis 17 goalmmát lađđasis.
lea nu buorre vuođđu go vejolaš duođalaš šiehtadallamiidda, de lea Sámediggái ja
eiseválddiide vejolaš soahpat das makkár áššiid lea dárbu šiehtadallat ja mo dakkár
šiehtadallamat galget čađahuvvot.
Dakkár soahpamušaide mállen leat dat
giđđat 2005, mii gieđahallá prosedyraid mat leat stáhtalaš eiseválddiid ja Sámedikki
gaskasaš gulaskuddamiid várás, geahča dárkileappot dán soahpamuša dás vulobealde.
Nuppi lađđasa mielde eiseválddit eai sáhte Sámedikki dohkkehusa haga
ja sámi servodateallima vuođđoeavttuid.
guovlluin, de unnibušge meassamuš sáhttá gáibidit Sámedikki dohkkehusa. Muhto
maiddái nannosetge sámi guovlluin dát mearrádus gokčá árvvu mielde unnibušge
dakkár doaibmabijuid, jos dat leat ” bihtáš bihtážii ” politihka lávkkážat mat áiggi
mielde dađistaga leat raššudan sámi kultuvrra ja servodaga.
maid gáibidit dohkkehusa dain sámiin geaidda dat čuohcá artihkkala 36 mielde.
mearrádus maid sáhttá gokčat go dat čuhcet bahás. Dákko mii čujuhit dasa mii
daddjojuvvui válganjuolggadusaid birra artihkkala 14 nuppi lađđasa mearkkašumiin.
Dát konvenšuvdna lea iešge ovdamearka áššis maid artihkkala 16 nuppi lađas árvalan
vuođđojurdda gokčá. Artihkkal 49 cealká ahte ratifikašuvdna gáibida Sámedikki
Ovdamearka dan dovddiidusas ahte Sámedikkis lea rolla almmolaš
hálddašankultuvra unnán lea heivehuvvon sámi geografiijii (s. 96).
ahte ovddasvástádus sirdojuvvo guovdilis dásis guvllolaš dássái, muhto deattuha ahte
deaŧalaš eaktu, jos ovddasvástádusa sirdimis guvllolaš dássái galggaš leat dárbbašlaš
legitimitehta áiggi mielde, lea ahte ásahuvvojit duođalaš ja njuovžilis golmmabealat
šiehtadallamat stáhta, guovllu ja Sámedikki gaskka.
Dat lea dárbbašlaš vai ” álbmot
rievttálaččat gáibiduvvon beaktilis gulaskuddangeatnegasvuohta ollašuvvá sámiide
” - Guovlluide main lea sámi veahkadat, berre ásahuvvot golmmatbealat šiehtadallamat stáhta, guovllu ja Sámedikki gaskka, vai dat sihkkarasttášii Norgga geatnegasvuođaid sámiide álbmotrievtti mielde.
- Sámediggái addojuvvot ekonomalaš vejolašvuohta šaddat ovttadássásaš oasálažžan golmmabealat šiehtadallamiidda.
Giđđat 2005 Norgga stuorradiggi loahpahii nugohčoduvvon Finnmárkolága
Justiisadepartemeantta gaskka, ja ovttajienalaš Sámediggi hilggui láhkaárvalusa.
Stuorradikki justiisalávdegoddi doalai, go gieđahalai láhkaárvalusa, máŋga
gulaskuddančoahkkimiid Sámedikkiin.
justiisalávdegotti árvalus dohkkehuvvui ovttajienalaččat sámedikkis.
čilgejuvvo dás guoská Sámedikki ja Stuorradikki gaskasaš gulaskuddamiidda, de
ovdamearka lea dattetge váldojuvvon mielde dainnago Stuorradiggi
meannudanvugiinis čájehii ahte ráđđehus ja Sámediggi ledje šiehtadallan.
Dat vásáhusat maid ožžo go barge finnmárkolágain, leat deaŧalaš duogáš dan
soahpamuššii maid norgalaš ráđđehus ja Norgga sámediggi dahke gaskaneaset giđđat
2005, ja mii gieđahallá norgalaš ráđđehusa ja Norgga sámedikki gaskasaš gulas
Sohppojuvvon prosedyraid ulbmil lea:
- láhčit vuođu stáhtalaš eiseválddiid ja Sámedikki ” partnerskap ” perspektiivva ” sámi kultuvrra ja servodaga.
Sohppojuvvon gulaskuddanprosedyrat gustojit ráđđehussii, departemeanttaide,
direktoráhtaide ja eará vuollásaš orgánaide dakkár áššiin mat sáhttet čuohcit sámi
Gulaskuddanprosedyraide gullet láhkaárvalusat, njuolggadusat
(forskrifter), ovttaskas mearrádusat, háltenjuolggadusat (retningslinjer), doaibmabijut
Gulaskuddangeatnegasvuohta sáhttá fátmmastit sámekultuvrra buot ideála ja
ávnnaslaš beliid. Ovdamearkan sáhttit namahit dáiddailbmademiid máŋggalágan
mat gullet geavahan- ja eaiggáduššanvuoigatvuođaide, eananviidodathálddašeami,
Áššiin mat čuhcet ávnnaslaš kulturvuđđui, nugo areálahálddašeapmái ja eanan
vuoigatvuođaide, lea gulaskuddangeatnegasvuohta golmma davimus fylkka
Soahpamuš addá dasto dárkileabbo njuolggadusaid das mo gulaskuddan galgá
čađahuvvot.
Stáhtalaš eiseválddit galget earret eará Sámediggái dieđihit nu árrat go
vejolaš áššiid mat sáhttet čuohcit sámiide njuolga.
Sámediggi sáhttá maid ieš váldit
ovdan áššiid main háliida čađahit gulaskuddamiid.
Jos stáhtalaš eiseváldi ja Sámediggi sohpet čađahit gulaskuddamiid, de galget
ovttasráđiid geahččalit joavdat ovttamielalašvuhtii daid čađahanvuogis. Celkojuvvo
ahte ” gulaskuddamat Sámedikkiin galget čađahuvvot buori jáhkus ja dainna ulbmiliin
ahte galggašedje olahit dievas ovttamielalašvuođa árvaluvvon doaibmabijuin ”. Eai
gulaskuddamat galgga loahpahuvvot jos orru vejolaš olahit ovttamielalašvuođa.
Jos stáhtalaš eiseváldi dahje Sámediggi oaivvilda ahte lea dárbu čielggademiide
mat nannejit mearridemiid duođalaš dahje formála vuođu, de dat galgá dan addit
diehttevassii nu árrat go vejolaš gulaskuddanproseassas.
Bealit galget maid geahččalit
soahpat bargomearrádusas (mandáhtas) ja das geat galget čađahit čielggadanbarggu.
Dain áššiin maid ráđđehus gieđahallá, de áššegieđahalli departemeantta
áššeovddideamis galgá čielgasit boahtit ovdan main áššiin lea lihkostuvvan boahtit
ovttamielalašvuhtii Sámedikkiin, ja main áššiin vejolaččat ii leat ovttamielalašvuohta.
main ovttamielalašvuohta ii leat lihkostuvvan, stuorradiggi galgá oažžut dieđu
Lassin gulaskuddamiidda konkrehta áššiin, de galget politihkalaš čoahkkimat
Dáin čoahkimiin váldojuvvojit ovdan ” sámi servodaga dilli ja ovdánandárbbut, áššit mat leat prinsihpalaš sivaid geažil vuođđudeaddji deaŧalaččat, ja proseassat mat leat
Juohke jahkebeali maid galget leat čoahkkimat Sámedikki ja sámi áššiid
Gielddaid ja guovlluid departemeanta ja Sámediggi galget dasto ovttasráđiid
nammadit fágalaš árvvoštallanjoavkku mii jahkásaččat válmmašta raportta sámi
servodaga dilis ja ovdánanmearkkain.
Sámedikkiid vuoigatvuohta eará ášševálmmašteamis Sámedikkiin galgá leat dat vuoigatvuohta ahte sis lea ovddasteapmi almmolaš ráđiin ja lávdegottiin main mearridit sámiid beroštumiide deaŧalaš áššiid.
Sámedikkiid ovdii galget biddjojuvvot áššit mat gullet sámiid beroštumiide, ovdalgo almmolaš eiseváldi mearrida áššis maidege.
Stáhtat galget čielggadit makkár dárbu lea dakkár ovddasteapmái ja sámedikkiid ovddalgihtiicealkámuššii.
Dat ferte čađahuvvot doarvái buori áiggis ovddalgihtii, vai sámedikkit sáhttet váikkuhit áššemearrideapmái ja dan bohtosii.
Sámedikkit mearridit ieža goas sii dáhttot iežaset ovddasteami dahje buktit cealkámušaid dakkár ášševálmmašteapmái.
Vuosttaš lađas gieđahallá sámedikkiid vuoigatvuođa searvat nationála ráđiide
Sámediggi sáhttá gáibidit alcces ovddasteami ráđiide ja lávdegottiide
mat gieđahallet sámiide beroštahtti áššiid. Sámediggi vállje ieš geat dat galget dan
Láhkalávdegottit gullet dán mearrádusa vuollái.
válmmaštuvvo sierra lávdegottiin, muhto departemeantta nammadan bargojoavkkus,
Vuoigatvuohta ovddasteapmái gusto doppe gos gieđahallet sámiid beroštahtti
galget guoskat erenoamážit dahje viehka ollu sámi áššiide.
Álo ii leat čielggas
guoskágo dihto ášši sámi beroštumiide.
Go das leat eahpádusat, de ferte deaddu leat
Sámedikki árvvoštallamis das, guoskágo áššesuorgi sámi beroštumiide.
Mearrádus addá diehttevassii deaŧalaš vuođđojurdaga (prinsihpa). Das leat
máŋga ovdamearkka, ahte Norgga sámediggi lea deaividan vuostehágu go lea
dovddahan dáhtu oažžut ovddasteami deaŧalaš láhkalávdegottiide. Gieskadaš ovda
lávdegoddi ilbmada man dárbu lea sámi ovddasteapmái vai sámi dilálašvuođat ilbmet,
Dán árvalusas lávdegoddi čájeha stuorit ipmárdusa ja máhtu
sámi ealáhusain ja Sámedikki areálahálddašanrollas go vuosttaš oassečielggadeamis,
ovdamearkan sáhttit čujuhit dan bargui maid gilleguovlolávdegoddi (Landbygds
kommitten) doaimmaha, masa Sámediggi ii ožžon ovddasteami váikko vikkai.
Sámedikkis ii leat monopola leat áidna orgána mii ovddasta sámi beroštumiid
organisašuvnnain ja berošteddjiid organisašuvnnain leat ovddasteapmi ráđiin ja
Nuppi lađđasa mielde galget sámedikkiid ovdii biddjojuvvot áššit mat gusket
Nugo Vuosttaš lađđasa mearkkašumit namahit, de ferte, go leat
Mearrádusa lea dárbu geahčadit oktanaga artihkkaliin 16.
viehka deaŧalaččat sámiide, de sámedikkis lea ii duššefal cealkinvuoigatvuohta muhto
maiddái vuoigatvuohta gáibidit šiehtadallamiid.
Goalmmát lađas: Sámedikkit leat sámiid ovddasteaddji orgánat, ja dat galget
Muhto deaŧalaš lea maid deattuhit dan ovddasvástádusa mii
lea maiddái earáge eiseválddiin go sámi eiseválddiin oaidnit goas lea dárbu fidnet
sámedikkiid áššegieđahallamii.
Jos dakkár ovddasvástádus ii livčče earáinge, de
sámedikkit sáhttet menddo maŋŋit beassat prosessii mielde.
Njealját lađas: Sámedikkiin ii leat mihkkege geatnegasvuođaid searvat
nationála ráđiide ja lávdegottiide, iige dain leat geatnegasvuohta buktit cealkámuša
Dán artihkkala mielde Sámediggi sáhttá gáibidit beassat máŋgga ráđis ja
lávdegottis leat, ja sáhttá maid gáibidit beassat cealkit oaiviliiddiset viehka ollu
deaŧalaš áššiin.
Sámedikkit fertejit ieža vuoruhit áššiid main háliidit cealkit juoidá, ja ráđiid ja
lávdegottiid maidda háliidit searvat.
Lunddolaš lea ahte Sámediggi ovttasráđiid ášše
Sámedikkiide galgá addojuvvot vejolašvuohta beassat gullojuvvot go riikkačoahkkimat gieđahallet áššiid mat erenoamážit gusket sámi álbmogii.
Guđege riikka riikkačoahkkimat addet dárkilet njuolggadusaid das makkár áššin lea sáhka, ja makkár bargovuohki galgá leat.
Artihkkal regulere Sámedikki ja riikkačoahkkima gaskavuođa.
Vuosttaš lađas: Áššiin mat mearkkašit ollu sámiide, sámedikkiin lea vuoigat
vuohta čilget oainnuideaset njuolga riikkačoahkkimiidda dahje lávdegottiide dahje
eará orgánaide mat vulget riikkačoahkkimiin.
čoahkkimat mearridit njuolggadusaideasetguin mo áššit galget gieđahallojuvvot.
vuođul, dahje leažžá šiehtadallan áššis artihkkala 16 Vuosttaš lađđasa mielde. Suomas
lea ovddeš vuođđolága, jagi 1919 ráđđehushámi (1919 års Regjeringsform), 39 §
vuođul mearriduvvon ná, 52 a §, riikkabeaiveortnegii:
” Sámiin galget gulaskuddat go leat áššit mat earenoamážit gusket sidjiide nugo lea dárkileappot mearriduvvon riikkabeivviid bargoortnegis. ”
Vuođđoláhkalávdegoddi cealká dán mearrádusa birra ná:
” Lávdegoddi lea fuopmášuhttán ahte riikkabeivviid ortnegis eai leat mearrádusat das, ahte áššedovdiin galget gulaskuddat go gieđahallet áššiid.
Danne sáhttá árvaluvvon mearrádus adnojuvvot veaháš erenoamážin, dainnago dat leat vuosttamuš mearrádus gulaskuddamis áššedovdiiguin ja guoská dušše ovtta jovkui.
Lávdegoddi dattetge nanne láhkáásahusa árvalusainis, dainnago lea jáhkku ahte reguleren lea prinsihpalaččat deaŧalaš sámiide, mii dan čielggdanbarggu mielde maid lávdegoddi lea ožžon, lea áidna álgoálbmot Suomas.
Seammás lávdegoddi deattuha ahte sámiid dili ferte ordnejuvvot albma ládje dalle juo go dat ášši mii guoská sidjiide erenoamážit, válmmaštuvvo, vai sidjiide dáhkiduvvo albma váikkuhanvejolašvuođat. Go mii jurddašit vejolašvuođaid váikkuhit áššiide, de dávjá lea deaŧaleabbo leat mielde dallego áššit mearriduvvojit, go searvat gulaskuddamii go riikkabeaivvit lea láhkaproseassas juo loahpageahčen. ”
sátni ” áššit ” sáhttet mearkkašit buotlágan áššiid maid riikkabeaivvit meannudit.
Go bargoortnegaa mearrádusat válmmaštuvvojit, de šaddá bággu váldit beali das, man muddui lea geatnegasvuohta guldalit sámiid, mii lea váldonjuolggadus, leatgo eará áššit go láhkameannudeamit mat erenoamážit gusket sámiide. ”
– GrUB nr 12 – Prop. Nr 219: Vuođđolága lávdegotti cealkámuš nr. 12 ráđđehusa proposišuvnnas oktan árvalusaiguin lágaid ja riikkabeaiveortnega rievdadeami hárrái.)
riikkabeivviid bargoortnet, 40/1999, mas 37 § 2 mom. čuodjá ná:
” Go lávdegoddi gieđahallá láhkaárvalusa dahje man nu eará ášši mii lea erenoamáš deaŧalaš sámiide, de galgá addojuvvot sámi ovddasteddjiide gulaskuddanvejolašvuohta, jos erenoamáš sivat eai leat hehttejit nu dahkamis. ”
Ovdamearka dakkár áššis mas riikkačoahkkima ja Sámedikki gaskavuohta lea
luondduresurssaid hálddašeamis ja riektedilálašvuođain.
giđđat 2003 proposišuvnna dakkár lágas, Od.
diggi gieđahalai láhkaárvalusa, de čađahuvvojedje jeavddalaš gulaskuddamat Stuorra
Goalmmát lađas: Dárkileabbo njuolggadusat das mo áššit mat leat
ovddiduvvon Vuosttaš lađđasa mielde, galget gieđahallojuvvot riikkabeivviin ja mo
Sámit ja riikkaidgaskasaš ovddasteapmi Sámedikkit galget ovddastit sámiid riikkaidgaskasaš dilálašvuođain.
Stáhtat galget ovddidit sámiid ovddasteami riikkaidgaskasaš lágádusain ja sámiid searvamiid riikkaidgaskasaš čoahkkimiidda.
Vuosttaš lađas: Artihkkala 17 Vuosttaš lađđasa mielde Sámedikkis lea
vuoigatvuohta leat ovddastuvvon nationála ráđiin ja lávdegottiin mat meannudit
Artihkkala 17 prinsihppa joatká artihkkalis 19
Sámedikkis galgá leat vuoigatvuohta leat ovddastuvvon
Áššedovdi joavkku iežas čoahkádus lea ovdamearka dakkár
ovddasteamis. Nu lea maiddái sámedikkiid searvan dan ovttasbarganforumii mii lea
Suomas lea juo dakkár njuolggadus mii dás lea árvaluvvon, namalassii
sámelágas (lag 974/1995) 6 § Mo sámit galget ovddastuvvot:
” Sámediggi galgá dain áššiin mat dasa gullet, ovddastit sámiid nationála ja riikkaidgaskasaš oktavuođain. ”
Sámedikkiin ii leat áidnavuoigatvuoigatvuohta ovddastit sámiid stáhtaid
Nubbi lađas: Sámiid ovdddasteami riikkaidgaskasaš ásahusain, dán
konvenšuvnna oasálaččat eai sáhte okto mearridit.
Dat ášši sorjá áššeguovdilis
Sámedikki rolla ruoŧŧilaš álbmotstivrras, geahča s. 135, mas celkojuvvo
” ahte das ii sáhte šaddat sáhka, ahte Sámediggi galggašii lahttosaji Ovttastuvvan našuvnnaide, dasgo ON lea stáhtaid gaskasaš ovttastupmi. …
Seammás dasa ii berre leat mihkkege hehttehusaid, ahte Sámediggi ovddasta sámiid go leat čoahkkimat eará riikkaiguin dahje organisašuvnnaiguin ja eiseválddiiguin sihke Ruoŧas ja olgoriikkas. ”
Maiddái divaštallan dás ovdalis čuoggás 8 samiid konvenšuvnna oasálašvuođas,
govvida daid áššiid mat váldojuvvojit ovdan dás.
Dattetge vuhtto ovdáneapmi dán
suorggis, mii iiba unnánge ilbmá das, ON lea vuođđudan Permanent forum on
Indigenous Issues (álgoálbmotáššiid bissovaš fora).
Foras leat 16 lahtu, gávccis sis leat stáhtaovddasteaddjit ja
gávccis leat álgoálbmotovddasteaddjit.
Mearridanváldi lea dainna lágiin
juhkkojuvvon álgoálbmogiid ja stáhtaid gaskka.
Dát lea ovdamearkan das, ahte ON
lahttoriikkat leat addán álgoálbmogiidda iešmearrideaddját saji (rolla).
Mearrádusa mielde mii lea artihkkalis 19, nuppi lađđasis, ahte Suopma, Norga
ja Ruoŧŧa galget bargat dan badjelii, ahte sámit ožžot iešmearrideaddji ovddasteami
riikkaidgaskasaš ásahusaide ja čoahkkimiidda. Mearrádus mearkkaša ahte sámi
ovddasteapmi Davviriikkaid ráđis dorjojuvvo, muhto dan eai mearrit dán konven
Oktasaš sámi organisašuvnnat Sámedikkit sáhttet vuođđudit oktasaš organisašuvnnaid.
Stáhtat galget dárbbu mielde ja ovttasráđiid sámedikkiiguin oččodit almmolaš válddi dakkár oktasaš organisašuvnnaide.
Mearrádus buktá ovdan ahte sámedikkiin lea vuoigatvuohta vuođđudit oktasaš sámi
organisašuvnnaid dávviriikkalaš dásis.
leat Sámi parlamentáralaš ráđđi ja Sámi giellalávdegoddi. Mii guoská almmolaš
válddi sirdima dakkár oktasaš orgánaide, de dárkilet eavttut sorjájit guđege riikka
vuođđolága mearrádusain, ja dan oktavuođas dasge man ollu válddi lea ságas sirdit.
Artihkkal geatnegahttá stáhtaid doaibmat dárbbuid vuođul ja ovttasráđiid sáme
Das ii leat mihkkege gáibádusaid, ahte váldi galgá sirdojuvvot orgánii mii lea
dan golmma riikka oktasaš orgána.
Vejolaš lea maid jurddašit orgána mii lea dušše
rádjeguovlluid areála- ja ealáhushálddašeami várás, omd. rádjejogaid ja
Guovvamánus 2005 dolle Suoma sámediggi, Norgga sámdiggi ja Ruoŧa
sámediggi vuovsttamuš geardde oktasaš dievasčoahkkima.
Dat čoahkkima, mii lei
Johkamohkis, lea vejolaš jáhkkit ilbmadit niegu oktasaš sámedikki vuođđudeamis.
Dat jurdda guoskkahuvvoge raporttas Suoma, Norgga ja Ruoŧa sámi vuoigatvuođaid
dárbu vuođđudit sámiid ovddasteaddji orgána davviriikkalaš dásis, namalassii davvi
Stáhtat galget gudnejahttit ja dárbbu mielde ráđđádallat sámegilážiiguin, siiddaiguin, orohagaiguin, nuortalaččaid gilistivrrain ja eará máhtolaš sámi organisašuvnnaiguin dahje báikkálaš sámi áirasiiguin.
Suoma, Norgga ja Ruoŧa sámedikkit leat viehka ođđa ovddasteaddji orgánat,
mat leat hábmejuvvon ee. vai seailluhit sámi kultuvrra, ealáhusaid ja servodateallima
unnibuš ja báikkáleabbo lágádusat.
Ovdamearka das lea siida, mii fas lea vuođđu
ođđaset ovttastumiide nugo čearuide, orohagaide ja boazoservviide.
maiddái earáge sámi ealáhusain ja resursageavahemiin leat leamaš sullasaš ovttas
barganorgánat ja ovttastumit. Gili veahkadat sáhtii leat dat guđet geavahedje ovttas
meahcceguovllu, nugo muitala Rt 2001 siidu1229 (Čáhput-ášši). Nuortalaččaid
ovttaráđálaš vuogit (sobbarat) leat nubbi ovdamearka.
Dakkár boares ovttaráđálaš
čielga mearrádus dán birra dattetge lea váldojuvvon mielde, de áigumuš lea čujuhit
ahte sámedikkiin ii lea monopola buot sámi hálddašeapmái.
Maiddái unnibuš ja báikkáleabboge sámi lágádusat doaimmahit deaŧalaš hálddašanbargguid ja fertejit
rohttejuvvot ovdan dán konvenšuvnnas.
vuoigatvuođa doallitge iešguđetlágan resursageavaheapmái.
vuoigatvuođaid fertet dieđusge gudnejahttit ovtta dásis vuoigatvuođaiguin mat gullet
Dán lea deaŧalaš deattuhit, go sámi resursageavaheami hárrái
dávjá jurddašuvvo, ahte dat ii leat suodjaluvvon seammá bures go omd. Eanandolliid
Boazodoalu leat dainna lágiin álkit jurddašan
baicce heajubut suodjaluvvon ealáhusvuoigatvuohtan go ávnnaslaš vuoigatvuođa.
” Min juridihkalaš árbevierus leat álkit jurddašan ahte " ealáhusvuoigatvuohtat " lea heajubut suodjaluvvon go " ávnnaslaš vuoigatvuohta ".
Dákko lea dasto dárbu cáhkit váttisvuođaid váibmosii.
Ja dalle de ii galggaše, mu mielas, leat báljo eahpádusge das, ahte omd. johtti sámiid vuoigatvuohta jođihit boazodoalu dihto ládje ja dihto báikkis, ii berre árvvoštallojuvvot eará ládje go lullenorgalaš boandajoavkkuid vuoigatvuohta jođihit eananadoalu, vaikko vel sin suodjalitge dakkár tearpmat go eatnamiid " eaiggáduššanvuoigatvuohta " ja almmolaš guovllu ” erenoamášvuoigatvuohta. ”
Mearrádus fátmmasta maiddái sámi organisašuvnnaidge nugo Norgga sámiid
, Norgga boazosápmelaččaid riikasearvvi (NRL.
Stáhtat galget aktiivvalaččat mearridit ja ovddidit dan guovllu mas sámi álbmot sáhttá hálddašit iežas erenoamáš vuoigatvuođaid dán konvenšuvnna ja riikkaid láhkaásahusa mielde.
Oktasaš sámi riikkarájiid rasttideaddji regiuvdna sáhttá unnidit rájiid mearkkašumi ja
ođđasis álggahit ulbmiliid mat leat artihkkaliin 10 - 12, ja dat nannešii maid sámi
báikegottiid artihkkala 6 nuppi lađđasa mielde.
iešguđetlágan ovttasbarganvugiiguin boahtá áigái ovttasbargu regiuvnna dásis.
sáhttit čujuhit Barentsráđđái ja EU siskkáldas regiuvdnaovttasbargui.
ráhkat regiuvdnaovttasbarggu mii buktá ođđa rájiid sámi guovlluide.
GUĐET DOVDDAHIT daid geatnegasvuođaid ja lohpádusaid mat Norggas, Ruoŧas ja Suomas leat sámi álbmogii nationála ja riikkaidgaskasaš rievtti mielde,
GUĐET DUOĐAŠTIT, erenoamážit, ahte Norggas, Ruoŧas ja Suomas lea nana áigumuššan seailluhit ja ovddidit sámi álbmoga birgenvejolašvuođaid, giela, kultuvrra ja eallinvugiid,
GUĐET VÁLDIT VUHTII ahte sámi kultuvra ja sámiid birgenláhki dárbbaša vuođđoealáhusaid nugo boazodoalu sámiid ássámiid árbevirolaš guovlluin,
Ráđđi sáhttá, Lávdegotti árvalusa vuođul ja maŋŋilgo lea gullan Eurohpáparlameantta ja Guovlolávdegotti oaivila, ovttajienalaččat mearridit dárbbášlaš nuppástusaid dán beavdegirjái. ”
Sámiid giellalaš vuoigatvuođat Sámiin galgá leat vuoigatvuohta geavahit, ovddidit ja addit boahttevaš buolvvaide gielaset ja árbevieruideaset, ja bargat dan badjelii ahte sámegiela máhttu viidána maiddái sámiide geat unnán máhttet dahje eai oppanassiige máhte sámegiela.
Sámiin galgá leat vuoigatvuohta mearridit iežaset persovnnalaš namaid ja geográfalaš namaid, ja doaladit dain ja oažžut daidda dábálaš dohkkehusa.
Sámegiela sihkkarastima ja ovddideami lea namahan Suoma vuođđolága 17 § ja
čuoggá 7.4.3), ja jagi 1992 Eurohpalaš lihttui mii lea regiuvdnagielaid ja unnitgielaid
Sámegiella lea dán oktavuođas buot sierralágan giellahámit. Konvenšuvdna
geavaha čuovvovaš artihkkaliin sáni giellahámit (språkformer), vai ii dárbbaš
mearridit dan ášši, leago okta sámegiella masa gullet máŋga suopmana, vai leago
Suopma, Norga ja Ruoŧŧa leat ratifiseren Eurohpalaš lihtu regiuvdnagielaid ja
Buot golmma riikkain leat iežaset lágat sámegiela birra.
ođđa njuolggadusaid sámegiela geavaheami birra, sámi giellalága (samisk språklag),
” Dán lága ulbmil lea sihkkarastit dan vuoigatvuođa maid vuođđoláhka addá sámiide seailluhit ja ovddidit iežaset giela ja kultuvrra. ”
Dat galget leat ovttadásis kapihttala 3 mearrádusaid mielde. ”
Njuolggadusat oahpahusas sámegielas ja sámegillii leat addojuvvon
Ruoŧas leat addojuvvon njuolggadusat sámegiela birra lágas (1999:1175) mii
lea olbmo vuoigatvuođa birra sámástit hálddašeaddji eiseválddi luhtte ja duopmo
Stáhtat galget fuolahit ahte sámi alfabehtaid lea dáinna ulbmiliin vejolaš geavahit ávkkálaččat.
Sámegiela galgá leat vejolaš sámi guovlluin geavahit beaktilit duopmostuoluid ja eiseválddiid guovdu.
Nu maid olggobealde dáid guovlluid dakkár riidduin ja áššiin mat vuos gieđahallojuvvojit sámi guovlluin, dahje mat earaláhkai gullet erenoamážit dáidda guovlluide.
Jos vuoigatvuohta geavahit ja ovddidit sámegiela nugo artihkkal 24 nanne,
galggaš ollašuvvat, de stáhtain ferte leat geatnegasvuohta bargat dan badjelii vai sámit
sáhttet geavahit ja ovddidit gielaset.
Dat geatnegasvuođa dat nanne vuosttaš lađas,
vuosttaš cealkka.
Duot nuppit mearrádusat mat leat artihkkalis 24 buktet
oahpahusas sámegielas ja sámegillii, de sierra artihkkal dan regulere, geahča
Sámegiela geavaheamis dearvvašvuođa ja sosiála ásahusas lea artihkkal
Vuosttaš lađas, nubbi cealkka: Sámi alfabehtas leat máŋga bustáva mat eai
leat suopmelaš, norgalaš dahje ruoŧŧilaš alfabehtas.
fuolahit ahte teknihkalaččat lea vejolaš geavahit sámi alfabehta teavsttavuđot
muhto eai buot eiseválddiin leat dárbbašlaš prográmmat maiddái sámegielage várás,
mas leat erenoamáš bustávat.
Dat dahká veadjemeahttumin geavahit sámegiela
teavsttaid ollu dilálašvuođain, ja dat raššuda dađistaga sámegiela geavaheami.
Ovdamearkka dihte ii leat Suomas, Norggas ja Ruoŧas vejolaš registarastit fitnodat
geavahit duopmostuoluin ja eará eiseválddiid luhtte sámi guovlluin.
eiseválddiid luhtte, nugo omd. váidalusorgánaid ja alit duopmostuoluid luhtte, galgá
leat vejolaš geavahit sámegiela dain áššiin mat leat álgán sámi guovlluin.
geatnegasvuohta lea stáhtas, de dat lea eaktu mii sihkkarastá dohkálaš áššegieđahallam.
Mii sáhttit čujuhit sámi giellaláhkii mii lea Suomas, mas 1 § 2 ja 3 mom
Ulbmil lea dáhkidit sámiide vuoigatvuođa rievttalaš riektegeavvamii ja hálddašeapmái beroškeahttá gielas, ja ahte sámiid giellalaš vuoigatvuođat ollašuvvet almmá sin dárbbaškeahttá gáibidit nu. ”
Goalmmát lađas: Deaŧalaš eaktu ealli sámegillii lea ahte lea sámegielalaš
Stáhtaide biddjojuvvo danne geatnegasvuohtan ovddidit sámegielat
girjjálašvuođa almmuheami.
Dát mearrádus gusto sihke sámegillii čállojuvvon
girjjálašvuhtii ja sámegillii jorgaluvvon girjjálašvuhtii.
Erenoamážit lea deaŧalaš ahte
Goalmmát lađđasa mearrádus
Njealját lađas: Čielggas lea ahte lea dárbu nannet unnibuš sámegielaid. Dat
njuolggadusat mat bohtet ovdan mannan lađđasis, gustojit danne maiddái dáidda
gielaide. Ruoŧas sámegiela láhkanjuolggadusat (lag 1999:1175) fátmmastit duššefal
mearkkaša geavadis ahte giellanjuolggadusat fátmmastit duššefal davvisámegiela
ON nállevealahuslávdegoddi lea cealkán ahte sámi giellanjuolggadusaid
Njealját lađđasa mearrádus ollašuhttá dán CERD rávvaga.
Stáhtat galget oččodit áigái iešbirgejeaddji sámi mediapolitihka vuođu ja dahkat sámi mediai vejolažžan stivret iežas ovdáneami, ja vel addit sámi veagadahkii rikkis ja máŋggabeallásaš fálaldagaid main leat dieđut ja oaivilat viidát beroštahtti áššiin.
Stáhtat galget fuolahit ahte sáddejuvvojit sámegielalaš prográmmat radios ja TVs, ja galget dán gillii ovddidit aviisailbmademiid.
Ovttasráđiid sámedikkiiguin stáhtat galget maid ovddidit riikkarájiid rasttideaddji ovttasbargguid medialágádusaid gaskka guđet fállet prográmmaid dahje artihkkaliid sámegillii.
Nuppi lađđasa mearrádus sámegiela birra galgá maid govttolaš mearrái gustot unnibuš gielladábiide.
Joavko-media lea odne deaŧalaš oassi ođđaáigásaš servodagas. Joavko-medias lea
stuorra váikkuhanfápmu ovddideapmái, gillii, kultuvrii ja servodateallimii, ja
seammás dat lea deaŧalaš reaidu sátnefriddjavuhtii.
Sátnefriddjavuhtii gullá maid oassin dat, ahte unnitloguide sihkkarastojuvvo
vejolašvuohta gullot.
Das lea maid mielde olbmo vejolašvuohta oažžut dieđuid iežas
gillii ja dakkár hámis mii vuolgá álbmoga iežas kultuvrralaš ja servodatlaš sajis.
Dakkár dieđut leat maid eaktun giela, kultuvrra ja servodateallima ovddideapmái.
Buot golbma riikka leat ratifiseren riikkaidgaskasaš mearrádusaid mat geatnegahttet
sin sihkkarastit sámi álbmogii beassama mediai. Vejolaš lea čujuhit Eurohpáráđi
rápmakonvenšuvdnii mii lea nationála unnitloguid birra (geahča dás ovddabealde
čuoggá 7.11), mas artikkel 9 cealká ná:
Soahpamušoasálaččat leat geatnegasat dohkkehit ahte sátnefriddjavuohta lea juohke olbmos guhte gullá nationála unnitlohkui, ja ahte dasa gullá friddjavuohta oaivvildit ja oažžut ja addit dieđuid unnitlohkogillii, almmá almmolaš eiseválddiid seagutkeahttá dasa ja beroškeahttá riikkarájiin.
Soahpamušoasálaččat galget iežaset riektevuogádaga rámaid siskkobealde sihkkarastit ahte olbmot guđet gullet nationála unnitlohkui, eai gillá vealaheami beassama dáfus mediai.
Paragráfa 1 ii galggá hehttet soahpamušoasálaččaid gáibideames radio- ja TVsáddagiid dahje kinodoaimmaid lisensema, go dat lea vealatkeahttá geange ja objektiiva eavttuid vuođul.
Soahpamušoasálaččat eai galgga hehttet olbmuid guđet gullet nationála unnitloguide, ráhkadeames ja geavaheames preantamedia.
Radio- ja TVsáddagiid rievttálaš rámaid siskkobealde galgá, mađe muddui lea vejolaš ja vuhtiiválddedettiin teakstaoasi 1, sihkkarastojuvvot ahte olbmuin guđet gullet nationála unnitloguide, lea vejolašvuohta ráhkadit ja geavahit iežaset mediaid.
Iežaset riektevuogádagaid rámaid siskkobealde soahpamušoasálaččat galget mearridit soahppevaš doaibmabijuid maiguin buorrána vejolašvuohta nationála unnitlohkui gullevaš olbmuide ovddidit toleránssa ja buktit kultuvrralaš šláddjiivuođa. "
Mii sáhttit maid čujuhit Eurohpálaš lihttui mii lea guovlo- ja unnitlohkogielaid
čuoggá 1 mielde soahpamušoasálaččat geatnegahttet iežaset iešguhtetge láhkásis
doaimmahit radio- ja TV-sáddagiid guovlo- ja unnitlohkogielaide dohko gos dakkár
Artihkkala čuoggás 2 stáhtat geatnegahttet iežaset sihkkarastit,
ahte ránnjáriikka radio- ja TV-njuolggosáddagat ollet riikii go leat guovlo- dahje
Deaŧalaš lea ahte mánát ja nuorat ožžot prográmmafálaldagaid mat leat
heivehuvvon sin gillii ja kultuvrii.
vuoigatvuođain, artihkkal 17 bustávva d, stáhtat galget
” movttiidahttit joavko-media erenoamážit váldit vuhtii giellalaš dárbbuid mat leat unnitlohkojoavkku mánáin dahje álgoálbmotmánáin; ” (geahča dás ovddabealde čuoggá 7.7.3)
Vuosttaš lađas: Vai sátnefriddjavuohta ja diehtojuohkin sihkkarastojuvvo nugo
oassi sámi álbmoga iešmearridanvuoigatvuođas, geahča artihkkala 3.
Nubbi lađas: Sámiin alddiineaset ii leat odne ekonomalaš vuođđu ásahit sierra
TV- ja radiokanálaid dan sturrodahkii mii lea dárbbašlaš ollašuhttin dihte vuosttaš
lađđasa ulbmiliid. Stáhtat fertejit danne sihkkarastit ahte sámegielalaš prográmmaid
lea vejolaš sáddet radios ja TVs.
Suopma lea áidna riikka dan golmma riikkas mas dát
” Dat prográmmadoaibma mii jođihuvvo almmolaš ávkki ulbmiliin, galgá erenoamážit … 4) meannudit suomagielalaš ja ruoŧagielalaš veahkadagaiguin ovtta ládje prográmmaid dáfus, ja fállat bálvalusaid sámegillii, romanigillii ja mearkagillii, ja soahppevaš osiin riikka earáge giellajoavkkuid gillii. ”
(nuppástuhttojuvvon jagi 2004) § 3-4 nubbi lađas cealká ahte
” NRK galgá váldodoaimmastis deattuhit iežas rolla norgalaš ja sámi dáidaga ja kultuvrra gaskkusteaddjin. ”
Radio ja TV riiikaviidosaš prográmmafálaldaga birra cealká § 3-5 bustávva c ahte
galget leat ” [d] aglige sendinger for den samiske befolkning ” ja bustávva f cealká ahte
SR barggut dán suorggis galget váldegirjji áigodagas lassánit dađistaga jagi 2001 ektui.
Unnitlohkogielat nugo sámegiella, suomagiella, meänkieli ja romani chib galget leat erenoamášdilis. ”
Sullasaš njuolggadusat gustojit Ruoŧa televišuvnna várás (Sveriges television, SVT).
Stáhtaid geatnegasvuođat artihkkala 25 nuppi lađđasa mielde gusto maid
Jagi 2004 dan poastta sturrodat lei 11,6 miljovnna norgalaš ruvnnu.
Suomas ja Ruoŧas eai preassadoarjunnjuolggadusat siskkil erenoamáš njuolggadusaid
Norggas ilbmet guokte sámegielalaš aviissa ja okta dárogielalaš
aviisa máŋgii vahkus.
Suomas ja Ruoŧas ii leat ii oktage jeavddalaš aviisa. Goappašat
Maiddái mediafálaldaga dáfus lea dárbu bargat ovttas riikkarájiid rastá.
ovttasbargu lea leamaš máŋga jagi radio ja TV dáfus, muhto ovttasbargu ferte
nannejuvvot ja ovddiduvvot.
Prentejuvvon mediaid dáfus, de lea ilbman ahte preassadoarjunnjuolggadusaid
ovttasráđiid sámedikkiiguin gávnnahit ortnegiid mat geahppudit dán ovttasbarggu.
Goalmmát lađas: Čielga dárbu lea nannet unnibuš giellavugiid. Danne gusto
nuppi lađđasa njuolggadusat dáidda.
Sámi guovlluid sámiin galgá leat vejolašvuohta beassat oahppat sámegiela ja oažžut oahpahusa sámegillii.
Dakkár oahpahus galgá dahkat sámiide vejolažžan searvat buotdásat joatkkaoahpahussii ja seammás váldit vuhtii sin dárbbuid ain beassat bargat árbevirolaš sámi ealáhusain.
Oahpporuhtadanortnet galgá hábmejuvvot nu, ahte sámegillii dahká vejolažžan alit oahpahusa.
Sámi guovlluid olggobealde sámi mánáin ja nuorain galgá leat vejolašvuohta oažžut oahpahusa sámegielas, muhto maiddái sámegilliige mađe muddui dan lea vejolaš atnit govttolažžan guđege guovllus.
Oahpahus galgá muddejuvvot sin duogážii nu guhkás go lea vejolaš.
Riikkalaš oahppoplánat galget ráhkaduvvot ovttasráđiid sámedikkiiguin ja heivehuvvot sámi mánáid ja nuoraid kultuvrralaš duogážii ja dárbbuide.
deaŧalaš sámi kultuvrra ja servodateallima seailluheapmái.
mánát ja nuorat ožžot skuvlla mii lea ovttadássásaš skuvllain mii álbmogis muđui lea,
ja ahte sámit besset leat mielde ráhkadeamen oahppoplánaid.
Vuosttaš lađđasis, vuosttaš cealkagis lea mearrádus das ahte sámi guovlluin
galgá leat fállamassii oahpahus sámegielas ja sámegillii.
(geassemánu 17. b. 1998 nr. 61) § 6-2 vuosttaš lađas.
Vuosttaš lađđasis, nuppi cealkagis lea deattuhuvvon ahte oahpahus galgá leat
heivehuvvon ohppiid duogážii.
Oahppit galget dainna lágiin beassat oahppat sámi
historjjá, kultuvrra ja servodateallima.
goalmmát lađđasa njuolggadusain, mii cealká ahte riikkalaš oahppoplánat galget
ráhkaduvvot ovttasráđiid sámedikkiin.
Oahpahus ferte hábmejuvvot nu, ahte oahppit seammás sáhttet searvat
oaččo dárbbašlaš ruđalaš doarjaga dakkár lohkanguhkideapmái.
Stáhtat fertejit
hábmet lohkanruhtadeami vai sis guđet háliidit nu dahkat, lea ekonomalaš
vejolašvuohta váldit oahpu sámegillii.
Nubbi lađas gieđahallá oahpahusa mii lea olggobealde sámi guovlluid. Sámi
ohppiin galgá maid leat vuoigatvuohta oažžut oahpahusa sámegielas.
norgalaš oahpahuslága § 6-2 viđat lađđasii, mii cealká ahte sámi vuođđoskuvla
ohppiin lea vuoigatvuohta oažžut oahpahusa sámegielas.
Sámi mánát guđet ásset sámi guovlluid olggobealde, fertejit govttolaš mearis
Mii sáhttit čujuhit norgalaš oahpahuslága § 6-2
oahpahusa sámegillii, de sis lea vuoigatvuohta dakkár oahpahussii.
Vaikko muhtumat hilgádit, de ohppiin guđet báhcet lea vuoigatvuohta ain dakkár oahpahussii, go fal leat
unnimusat guhtta oahppi vel dan joavkkus.
Goalmmát lađas: Oahppoplánat galget ráhkaduvvot ovttasráđiid Sámedikkiin.
Dutkan Stáhtat galget ovttasráđiid sámedikkiiguin bargat dan badjelii ahte leat doaibmabijut mat sámi servodaga dárbbašan máhtuid vuođul ovddidit dutkanprográmmaid ja buoridit sápmelaš dutkiidlogu.
Go dakkár dutkan plánejuvvo, de ferte sámi servodaga gielalaš ja kultuvrralaš dilli váldojuvvot vuhtii.
Sámiide guoskevaš dutkan ferte leat heivehuvvon dakkár ehtalaš njuolggadusaide maid sámiid álgoálbmotdilli gáibida.
Vuosttas lađas: Mearrádus geatnegahttá stáhtaid fuolahit ahte álggahuvvo dutkan mii
atná vuođđunis sámi servodaga máhttodárbbuid.
kultuvrra, historjjá ja servodateallima leat ollu buorebut duođaštan ja ollu eambbo
Sámiinge alddiineaset lea dieđusge dárbu dutkat
nugo earáge álbmotjoavkkuin, ja dutkan dárbbašuvvo vai sihkkarasttášii sámegiela ja
Dasto lea deaŧalaš ahte rekruhttejuvvojit dutkit geain lea gullevašvuohta
servodahkii ja máhtus das.
Mearrádusat geatnegahttet stáhtaid buoridit sámi dutkiid
Nubbi lađas: Vai máhttodárbu ollašuvvá, de dakkár dutkan maid Vuosttaš
lađas čilge, berre jođihuvvot máŋgga sajis.
Mearrádusa mielde maid Nubbi lađas
buktá, stáhtat galget ovttasráđiid sámedikkiiguin ovddidit sámi ja eará dutkan
Dat guoská sihke guđege riikka siskkáldas ovttasbargui ja
rádjerasttideaddji ovttasbargui.
Lágádusaide main lea sámi dutkan vuođđobargun, fertejit sihkkarastojuvvot
Dán oktavuođas bargu gáibida ollu, go sámegiella galgá ovddiduvvot dieđagiellan.
birrasat leat Sámi allaskuvllas ja Sámi Instituhtas, goappašagat Guovdageainnus.
Ovllu universitehtas (Oulun yliopisto), Romssa universitehtas ja Upmeju universi
Goalmmát lađas: Mearrádusat vuosttaš ja nuppi lađđasis leat ráddjejuvvon
dan dutkamii mii galgá ollašuhttit sámi servodaga máhttodárbbuid, muhto goalmmát
lađđasa mearrádus gusto buot dutkamii mii lea sámi dilálašvuođaid birra. Dábálaš
dutkanehtalaš njuolggadusat, nugo omd. persovdnasuodji ja gáibádus iskkadeami
olbmuid diđolaš dohkkeheamis, gustojit dieđusge maiddái sámi dutkamii. Muhto
lassin bohtet ehtalaš vuhtiiváldimat mat gusket dutkamii mas dutket sámiid
álgoálbmogiid birra, leamaš dego dutkan» duoid nuppiid ” birra.
leat dávvirvuorkkáin ja medisiinna fakultehtain olggobealde sámi guovlluid. Oslo
universitehtas leat ožžon njuolggadusaid das mo ovddasbargat Sámedikkiin
sámeguovlluid rumašbázahusaid hálddašeamis, daid maid Anatomalaš instituhtta
Sámedikkis, ja vejolaš maŋisbohttiin, ferte leat mearrideaddji sátni
bázahusaid máhcaheamis ja vejolaš hávdádeamis.
Oahpahus ja diehtojuohkin sámiid birra Sámi álbmoga kultuvra ja servodateallin galgá ulbmálaččat boahtit oidnosii oahpahusas maiddái olggobealde sámi servodaga.
Dakkár oahpahus galgá erenoamážit ulbmádit ovddidit olbmuid máhtu sámiid sajádaga birra riikkaid álgoálbmogin.
Stáhtat galget ovttasráđiid sámedikkiiguin fállat oahpahusa sámi kultuvrras ja servodateallimis daidda olbmuide guđet galget bargat sámi guovlluin.
Stáhtat galget ovttasráđiid sámedikkiiguin fuolahit almmolaš diehtojuohkima sámi kultuvrra ja servodateallima birra.
Vuosttaš lađas, vuosttaš ja nubbi cealkka: Riikka váldoálbmogis lea viehka
unnán máhttu sámiid birra, ja dát váilevaš máhttu duođas hehtte sámiid ja váldo
Menddo dávjá leat negatiiva sánit sámi
Danne lea deaŧalaš ahte
mánát ja nuorat guđet leat olggobealde sámi guovlluid, ohppet iežaset riikka álgo
§ 6-4 vuosttaš lađđasa mielde oahppit galget
oažžut oahpahusa sámegiela, sámi kultuvrra ja servodateallima birra.
Maiddái alit dásisge, nugo allaskuvla- ja universitehtaoahpahusas, lea deaŧalaš
ahte studeanttat ohppet iežaset álgoálbmoga birra.
Jos dán dási oahpahusas dušše
čalmmustahttet riikka váldoálbmoga, de sámit ja sin álgoálbmotdilli báhcet
Vuosttaš lađđasis, guolmmát cealkagis, leat njuolggadusat dakkár olbmuid
oahpahusa birra guđet galget bargat sámi guovlluin.
dearvvašvuođabargit jna. eai máhte doarvái ollu sámi dilálašvuođaid birra.
Bargoveahka mii galgá bargat sámi guovlluin, fertejit oažžut fálaldahkan oahppat
doarvái sámi kultuvrra ja servodateallima birra. Ieš oahpahus galgá organiserejuvvot
Suoma sámi giellalága (lága 1086/2003) 25 § mielde ámmátolbmuin geain lea
stáhtalaš váldi ja suohkanlaš váldi, lea vuoigatvuohta bálkáhuvvon virgelohpái mas
oamastit alcceseaset máhtu sámegielas, go dasa lea dárbu sin bargguid geažil.
Nubbi lađa: Diehtojuohkin sámiid birra lea dárbbašlaš maiddái singe guovdu
guđet eai eará oahpahusas oaččo máhtu sámiid birra.
Ovdamearka diehtojuohkindoaibmabijus lea sámi diehtojuohkinguovddáža
ásaheapmi (Samiskt informationscentrum) Ruoŧas.
álggahit nationála diehtojuohkináŋgiruššama man ulbmil lea buoridit almmolašvuođa
máhtu sámiid birra. Oassin dán áŋgiruššamis Ruoŧa sámediggi lea ožžon bargun
hukset bissovaš riikkalaš sámi diehtojuohkinguovddáža.
iešguđetlágan bargiide guđet juhket dieđuid sámiid birra.
Nubbi ovdamearka lea álgoálbmogiid vuoigatvuođaid máhttoguovddáš
Stáhtat galget ovttasráđiid sámedikkiiguin fuolahit ahte sámiid ássanguovlluin dearvvašvuođa- ja sosiálabálvalusat leat organiserejuvvon nu ahte dáid guovlluid sámiide leat sihkkarastojuvvon dearvvašvuođa- ja sosiálabálvalusat mat leat heivehuvvon sin giellalaš ja kultuvrralaš duogážii.
Maiddái olggobealde sámi ássanguovlluid dearvvašvuođa- ja sosiálaeiseválddit galget váldit vuhtii sámi divššohasaid ja klienttaid giellalaš ja kultuvrralaš duogáža.
Vuosttaš lađas: Dát mearrádus geatnegahttá dearvvašvuođa ja sosiála
eiseválddiid addit sámiide dearvvašvuođa ja sosiála fálaldaga mii lea heivehuvvon sin
Nugo deattuhuvvo mearkkašumiin mat leat artihkkalii 23, de gullá álbmoga
vuoigatvuohta iežas gillii vuođđovuoigatvuođaid searvái. Go olmmoš deaivvada
geavahit iežas giela ja oažžu dálkkodeami ja divššu mas su giella ja kultuvra
dohkálaš dearvvašvuođa- ja sosiálafálaldagat.
12 ja dan mearkkašumiide.
Dát mearrádus geatnegahttá dearvvašvuođa- ja sosiálaeiseválddiid
bargat ovttasráđiid sámedikkiiguin, vai sihkkarastojuvvo ahte dearvvašvuođa- ja
Dán mearrádusa ovttaskas čuoggáid lea vejolaš geavahit nu ahte devdet artihkkala
Áššedovdi joavku lea árvvoštallan livččego galgan váldit mielde
mearrádussan divššohasa vuoigatvuohta geavahit árbevirolaš sámi medisiinna, muhto
garvvii váldimis mielde dakkár čielga mearrádusa dán konvenšuvdnatekstii.
Aiddonassii vuoigatvuohta geavahit árbevirolaš sámi medisiinna šaddá leat daid
čielggadit ja árvvoštallat dárkileappot.
Nubbi lađas: Dás mearrádus galgá sihkkarastit ahte sámit maiddái
olggobealdege sámi ássanguovlluid ožžot mađe muddui geavadis lea vejolaš
dearvvašvuođafálaldaga mii heive sin giellalaš ja kultuvrralaš duogážii.
Sámi mánát ja nuorat Sámi mánáin ja nuorain lea vuoigatvuohta ilbmadit iežaset kultuvrra ja doaladit iežaset sámi identitehtas ja ovddidit dan.
Dát artihkkal nanne erenoamážit mánáid ja nuoraid vuoigatvuođa eahccit iežaset
kultuvrra ja seailluhit ja ovddidit iežaset sámi identitehta.
Dákko lea maid vejolaš
sámegillii mii maiddái muđuige lea heivehuvvon sámi kultuvrii.
bealdege skuvladili ferte mánáide ja nuoraide addojuvvot vejolašvuohta gulahallat
lea dasto vel dat ahte lea sámegielalaš prográmmafálaldat TVs ja radios, geahča
Artihkkala 30 lea dárbu geahčadit dáid namahuvvon artihkkaliid
Stáhtat galget gudnejahttit sámi álbmoga vuogatvuođa hálddašit iežas árbevirolaš máhtuid ja kultuvrralaš ilbmademiid, ja bargat vai sámit sáhttet seailluhit, ovddidit ja doalvut daid boahttevaš buolvvaide.
Stáhtat galget fuolahit nu, ahte sámi álbmot, go earát go samit ieža geavahit sámi kultuvrra gávppálaččat, ožžot vejolašvuođa váikkuhit doaimmaide ja oažžut govttolaš oasi daid doaimmaid ruđalaš vuoittus.
Sámi kultuvra galgá leat suddjejuvvon dakkár kultuvrralaš ilbmademiid vuostái mat mahkáš leat sámiid iežaset.
Stáhtat galget fuolahit ahte sámiid árbevirolaš máhtut váldojuvvojit vuhtii go sámi dilis mearriduvvo juoga.
Vuosttaš lađas: Stáhtain lea dán mearrádusa mielde ovddasvástádus das ahte árbe
virolaš sámi máhttu ja kultuvrralaš ilbmademit sáhttet seailut ja ovdánit. Árbevirolaš
máhtu dáfus dakkár geatnegasvuohta lea soahpá ON-konvenšuvdnii mii lea
biologalaš šláddjiivuođa birra, geahča dás ovddabealde čuoggá 7.15.
Sámiid vuoigatvuohta hálddašit iežaset árbevirolaš máhtu ja iežaset
Organization) lea ráhkadeamen ođđa riikkaidgaskasaš njuolggadusaid álgohámi, mas
vuolggabáikin lea ahte álgoálbmogiin lea vuoigatvuohta mearridit iežaset árbevirolaš
mielde mii lea artihkkalis 31 vuosttaš lađđasis lea dárbu ipmirdit viiddis
Ovdamearkkat kulturilbmademiin leat juigosat, bivttasmállet, duodji ja
Árbevirolaš máhttu lea máhttu mii sirdá buolvvas bulvii nugo omd.
máhttu šattuid, elliid ja eará resurssaid birra ja daid hálddašeami birra.
Dasto celkojuvvo ahte intangible cultural heritage, nugo dat čilgejuvvo, vuos ja
Nubbi lađas, vuosttaš cealkka: Jos sámi kultuvrra geavahit gávppálaččat earát
go sámit ieža, de stáhtat galget bargat dan badjelii ahte sámit sáhttet váikkuhit dakkár
doaimmaide, ja ahte sii maid ožžot das govttolaš vuoittu.
Nubbi lađas, nubbi cealkka addá mearrádussan ahte sámi kultuvra ferte
suodjaluvvot das ahte earát boasttu ládje geavahit ilbmagiid mat mahkáš vulget
Dákko ii leat sáhka das ahte ráddjet ilbmadanvuoigatvuođa, muhto
gávpemárkanrievttálaš ja immateriálarievttálaš lágain leat mearrádusat mat gildet
Goalmmát lađas ulbmáda eará dili go guokte ovddit lađđasa. Mearrádus galgá
sihkkarastit ahte vuhtii váldojuvvo árbevirolaš sámi máhttu go dahkkojuvvojit
mearrádusat mat čuhcet sámi dilálašvuođaide.
Mearrádusa duogáš lea ahte sámit
dávjá vásihit ahte válddi geavaheaddjit aivvestassii atnát vuođđuneaset konventionála
dutkama beroškeahttá árbevirolaš sámi máhtus go árvvoštallet ja regulerejit sámi
doaimmaid nugo boazodoalu ja eará resursageavaheami.
Sámiid kulturmuittut galget leat suodjaluvvon lágas, ja riikka sámediggi galgá daid hálddašit dahje kulturlágádusat ovttasráđiid Sámedikkiin.
Stáhtat galget láhčit dilálašvuođaid riikkarájiid rasttideaddji ovttasbargui main duođaštit, suodjalit ja hálddašit sámi kulturmuittuid.
Stáhtat galget bargat vai sámi kulturmuittut mat leat dolvojuvvon eret sámi guovlluin, ja mat leat erenoamážat sámi servodahkii, galget biddjojuvvot dohkálaš dávvirvuorkkáide dahje kulturlágádusaide šiehtadusa mielde mii lea dahkkojuvvon riikkaid sámedikkiiguin.
Artihkkal gusto sámi kulturmuittuid hálddašeapmái. Sámi kulturmuittut leat
Deaŧalaš lea ahte sámi kulturmuittut duođaštuvvojit,
seailluhuvvojit ja hálddašuvvojit resursan sámi servodahkii.
Sámi museat leat áibbas guovdilis lágádusat sámi kultuvrra ja historjjá
deaŧaleamos eavttut dasa ahte sámit ohppet iežaset birra, ja ahte earát ohppet sámiid
lea deaŧalaš láhčit dilálašvuođaid vai ovdánit sámi museat ja eará sámi
kulturlágádusat mat duođaštit, seailluhit ja ilbmadit kulturárbbi.
Vuosttaš lađđasa, vuosttaš passusa mielde galget sámi kulturmuittut suodjaluvvot
Bissovaš kulturmuittut leat buotlágan luottat mat čájehit olmmošlaš
doaimmaid, ja báikkit maidda gullet dáhpáhusat, osku ja árbevierru. Luovos
Suomas kulturmuittut leat suodjaluvvon lágain mii lea dološ muittuid birra
Lösa fornföremål, omd. ruđat, vearjjut, reaiddut, čiŋat, lihtit ja fievrrut,
ráfohuvvon, geahča geassemánu 9. b. 1978 mannosaš kulturmuitolága nr. 50 § 4
maiddái ii leat dihto eaiggát, gullet stáhtii, geahča kulturmuitolága § 12 vuosttaš
Ruoŧŧilaš riektedoalus luovos kulturmuittuid (fornfynd), mat lea boarráseapput
go 100 jagi ja mat leat eaiggáda haga, suodjala láhka (1988:950) mii gieđahallá
Dán lága mielde suodjaluvvojit maid gittaorru
kulturmuittut (fasta fornlämningar), mat leat ” bázahusat daid olbmuid doaimmain
Juohkelágan doaibmansajit ja bájit, nugo geađgečuolahagat ja eará bákteruvkenbáikkit, ruovdeháhkasajit, čađđa- (čitna-) ja bihkkaboalddáhagat, ja eará giehtaduoji ja industriija mearkkat.
Juohkelágan bealdodoalu mearkkat, nugo bealdočorgema geađgečopma, goivvohagat ja veltehagat (bealdojorggohagat), áiddit ja ruođut, ja meahcástan-, guolástan- ja bivdinráhkkanusat.
Juohkelágan johtalusluottat mas ii leat dahje lea geađgevuođđu, muorravuođđu dahje eará vuođđu, buođut, šaldit (rovit), suohppagat (gállagat), hámmanat dahje suodjehámmanat (main molso skiippaveaga), stáffut (sátkkut) ja láddenbáikkit (láttasajit), suvdinsajit (feargasajit) ja bárderuovddit dahje báhcán mearkkat dain, borjjastaneastagat, bálggesmearkkat ja borjjastanmearkkat.
Juohkelágan várjalusbáikkit, nugo gililadnit, várjalusmuvrrat, dorvodearpmit, dorvogoivvohagat, ladnestagat ja daid roamit (bázahusat), ja maiddái (geađge) urat, soahtešlievdarat (dolat várečohkain mat dieđihit vašálačča ja soađi boahtima), ja sullasaččat.
Diggesajit, bálvvussajit, geadgečomažat, gáivvot, ádjagat ja eará sajit main leat leamaš arkeologalaš gávdnoasat, dahje maidda čatnasit árbevierut, osku, čukcasat dahje vierut.
Geađggit ja bávttit maidda leat čullojuvvon mearkkat dahje govat, nugo runet (vikiŋggaid bustávat), báktesárgosat ja báktemálagovat, báktečuollangobázat, govaldagat ja eará báktegohpamat.
Juohkelágan hávdemuitomearkkat, sierranassii dahje čoahkis, nugo hávečomat, hávdejuovat, hávdeurat, hávdekámmárat, buollinbázahussajit, urdnahávddit, gistohávddit, girkogárddit ja daid áiddit ja juohkelágan hávdemearkkat.
Bissovaš luonddubáikkit maidda čatnasit dološ geavaheamit, cukcasat dahje deaŧalaš historjjálaš muittu, nugo maiddái ovddeš áiggiid állbmotlaš bálvvusmeanutge.
Gittaorru sámi kulturmuittuid šláddjiivuohta muitala ahte sámi guovlluid leat
guhká geavahan.
boatkankeahtes bissovašvuohta dainnago otnáš geavahusa rádjái duovdaga
geavaheapmi ii leat nuppástuvvan, vaikko lea ođđa teknologiija ja reaiddut.
ja árbevierut muitalit ahte sámi máttarvánhemat, buolvvas bulvii ja jahkečuđiid, leat
geavahusaineaset hábmen birrasiid, ja dainna lágiin buktán áigái nana čatnasiid
ja jurddašanvugiiguin mat čuvvot árbevieruid mat dávjá čatnasit luonddumáilbmái.
Dat mearkkaša ahte ollu sámiin leat ruohttasat luonddumáilbmái, guvlui dahje
eatnamii masa sin máttarvánhemiid luottat leat báhcán, ja maid sii dan dihte atnet
Dat mearkkaša ahte sámi historjjálaš kulturduovdaga suodjaleapmi lea hirbmat deaŧalaš go galget seailluhit sámiid identitehta ja gaska
vuođa iežaset máttarvánhemiid guovlluide, ja dainna lágiin seailluhit daid historjjálaš
ruohttasiid maid dát eatnamat dolvvodit mielddiset sihke otnáš ja ihtáš buolvvaide.
Vuosttaš lađas, nubbi passus: Dušše Norggas sámi álbmogis lea sierra sámi
vuohta váikkuhit sámi kulturmuittuid hálddašeapmái ja hábmen dan. Sámi parla
birrasiid hálddašeapmi, ja ahte oktasaš sámi kulturmuitosuodjaleapmi nannejuvvo
Árvaluvvon artihkkala mielde sámi kulturmuittuid galget riikkaid sámedikkit
hálddašit, dahje ahte kulturmuittut hálddašuvvojit ovttasráđiid Sámedikkiin. Dán
beassat ieža mearridit dán áššesuorggi.
Go stáhta eaiggáduššá luovos kulturmuittuid, de stáhta berre sáhttit friddja
hálddašit daiguin, omd. go lea ságas deponet dávviriid eará dávvirvuorkkáide, luoikat
maid leat go priváhta olbmot háliidit doalvut sámi kulturmuittuid riikkas eret.
Nubbi lađas: Erenoamáš sámi kultursárgosat rasttildit riikkarájiid. Danne dás
lea mearriduvvon ahte stáhtat galget mearridit ovttasbargui doaibmabijuid sámi
kulturmuittuid dokumentemis, suodjaleamis ja hálddašeamis.
ollislaš sámi kulturmuitohálddašeami.
sámi kulturmuittuit mat erenoamážit beroštahttet sámi servodaga, galget
mat leat dan guovllus mas kulturmuitu vulge. Nu galgá dáhpáhuvvat dárkileabbo
soahpamuša mielde mii dahkkojuvvo riikkaid Sámedikkiin.
Stáhtaid geatnegasvuođat sámi kultuvrii eai siskkil dušše sámegiela ja árbevirolaš
kulturilbmademiid maid artihkkal 31 ja dasa gullevaš mearkkašumit gieđahallet.
Nugo namahuvvui, de kulturdoaba fátmmasta maiddái ealáhusaidge, ja dat fátmmasta earáge árbevirolaš resursageavaheami.
Eaktu sámi kultuvrra seailluheapmái lea ahte
Dát resursavuođđu dat lea ávnnaslaš
Ávnnaslaš kulturvuođđu lea leamaš guovdilis doaba sámerievttálaš ovdáneamis.
Sámi vuoigatvuođalávdegotti vuosttamuš čielggadeamis Norggas, NÁČ 1984: 18,
ON-konvenšuvnna kulturdoaba siviila ja politihkalaš vuoigatvuođaid birra (SP),
artihkkal 27, šattai viiddis čielggadeami fáddán.
" Buorit sivat leat jáhkkit ahte doaba ” kultuvra ” ipmirduvvo nu viidát ahte mearrádus siskkilda čearddalaš unnitlogu kultuvrra ávnnaslaš beliidge.
Ealáhuslaš ja ekonomalaš bealit berrejit dainna lágiin leat mielde nu ollu go joavku dárbbaša, vai sáhttá seailluhit ja ovddidit iežas kultuvrra. "
Ráđđehus doarjjui Sámi vuoigatvuođalávdegotti ipmárdusa kulturdoahpagis, geahča
prp. nr. 33 (1986-87), Sámedikki ja eará sámi riektedilálašvuođaid lága birra, s.
Kulturdoahpagis lea, nugo namahuvvui, seammá ipmárdus artihkkala 1
mearkkašumiin maid vuođđun bidjá suopmelaš vuođđolága 17 §, ja ON
Čujuhuvvo maid dan čilgenvuohkái mii lea dás ovddabealde čuoggás 7.4.3.
Artihkkala lea dárbu geahčadit ovttas artihkkaliin 34 mii lea vuoigatvuođaid
birra eatnamiidda čáziide, ja artihkkaliin 38, mii lea vuonaid ja riddočáziid birra, ja
Sámiid vuoigatvuohta čáziide ja eatnamiidda
Guhkesáigásaš árbevirolaš geavahus eanan- ja čáhceviidodagain lea vuođđun sámiid individuála ja kollektiiva opmodatvuoigatvuhtii dáidda guovlluide riikkaidsiskkáldas ja riikkaidgaskasaš njuolggadusaid mielde mat gustojit guhkesáigásaš geavaheami geažil.
Jos sámiin, almmá earáid anekeahttá sin eaiggádin, leat geavahusas ja sii árbevirolaččat leat geavahan dihto eanan- ja čáhceviidodagaid boazodollui, bivdui, guolásteapmái dahje eará doibmii, de sis galgá leat vuoigatvuohta ain doaladit guovlluin ja geavahit daid nugo leat dahkan juo ovddežis.
Jos sámit guovlluid geavahit ovttas earáiguin, de sámit ja duot nuppit geavaheaddjit galget geavahit iežaset vuoigatvuođaid válddedettiineaset vuhtii nuppit nuppiid ja iežaset vuostálas vuoigatvuođaid luonddu.
Ahte vuoigatvuohta geavahit guovlluid lea ráddjejuvvon seammá muddui go ovdalge, ii galgga heađuštit geavahanvugiid heiveheami dárbbu mielde teknihkalaš ja ekonomalaš ovdáneapmái.
Dat árvvoštallan, leago dán mearrádusa mielde árbevirolaš geavaheapmi, galgá čađahuvvot dan vuođul mii lea sámiid árbevirolaš eanan- ja čáhcegeavaheapmi, ja dainna vuhtiiváldimiin ahte dávjá sámiid geavaheamis eai báhcán bissovaš luottat lundui.
Dán artihkkala mearrádus ii mearkkaš ahte dat ráddje dan vuoigatvuođa oažžut ruovttoluotta opmodaga mii sámiin sáhttá leat riikkalaš ja riikkaidgaskasaš rivttiid mielde.
iešmearrideaddji stáhtaid álgoálbmogiid ja álbmotčearddaid birra, artihkkal 14 nr. 1,
Loga ILO-konvenšuvnna nr. 169 birra dás ovddabealde čuoggás 7.3.
Ahte sámi fidnogeavaheapmi sáhttá ásahit vuoigatvuođaid, boahtá ovdan maiddái
duopmu), ja Rt 1968 s. 429 (Áltejávre-duopmu).
rievddaldii, de goittot orui nu, ahte dat ” guhkes áiggiid čatnasii báikkiide ja lei
vuođus nu gitta dain ahte ii leat vejolaš almmá siva haga buohtastahttit dainna
geavahemiin man vuođus lea aivvestassii gáržžes ávkašuhttin dahje juohkehačča
Áltejávre-áššis Norgga čáhce- ja elrávdnje-ásahus čuoččuhii ahte ruoŧŧilaš čearuin,
geain geasseorohagat šadde čázi vuollái dulvadeami geažil, ii leat priváhtarievttálaš
Alimusriekti oaivvildii dattetge eará.
" Áššedili dáfus mun bijan vuođdunan, nugo bajimuš árvvoštallandiggige, dan ahte buolva buolvva maŋis dan guovllus main siiddat leat, aŋkke juo čuođi jagi ovdalgo riikkarádji mearriduvvui jagi 1751, orodan Áltejávrris ja atnán doppe áittiid, boazoáiddiid, fatnasiid ja eará dárbbašlaš reaidduid, ja ahte sámit maŋŋil leat jahkásaččat geavahan guovllu bohccuid guođoheapmái ja guolásteapmái.
Olmmoš danne ferte, nugo bajimuš árvvoštallandiggige, duođaštit ahte historjjálaš áiggi rájis dán dihto guovllu sámit leat ásahan ja nannen dárbbašlaš fidnogeavahusa " (s. 437-438).
Goappašat duomut gustojit geavahanvuoigatvuođaide, Brekken-duopmu meahcástan-
Čáhput-áššisge, mii lei jagi 2001, oaivvildedje ahte kollektiiva eaiggáduššan
Go lei iskkadan riidovuloš guovllu geavaheami, vuosttamuš jienasteaddji
Mun deattuhan maid ahte geavaheapmi lea rievddaldan dan mielde mii lea leamaš lunddolaš jáhkodagaide.
Oanehaččat cealkki geavaheami dovdomearkkat leat bissovašvuohta, ahte dat lea leamaš visolaš ja intensiiva, ja njuovžilvuohta.
Gáibádus, ahte geavaheapmi galgá leat viiddis ja bissovaš ovdalgo eaiggáduššanvuoigatvuohta fidnašuvvá, lea dán mielde ollašuvvan. ”
Lágas Finnmárkku fylkka eatnamiid ja luondduriggodagaid riektedilis ja
vuosttaš lađas:
” Sámit lea oktasaččat ja ovttaskas olmmožin guhkesáigásaš geavahemiineaset oamastan alcceseaset vuoigatvuođaid Finnmárkku eatnamiidda ja čáziide. ”
Maiddái ruoŧŧilaš riektedoalusge lea dohkkehuvvon ahte sámiin sáhttet leat oamastan
alcceseaset vuoigatvuođaid eatnamiid guhkesáigásaš geavahemiin, geahča
cealkámušaid Skattefjällsmålet-áššis mii lei jagi 1981, NJA 1981 siiddu 1. Sámiid
čuoččuhus ahte sis lea nannoset vuoigatvuohta go stáhtas skattefjälii, mii lea
Jämtlánddas, hilgojuvvui dattetge duon dihto dáhpáhusas, muhto alimusriekti (Högsta
domstolen) celkkii ahte sáhttet leat eará guovllut main sámiid orrun ja dološ
sajáiduvvan (urminnes hävd) lei oamastan sámiide vuoigatvuođaid mat vástidedje
Alimus duopmostuolu oaivila mielde nomádalaš (johtti) boazodoallu
sáhtii dahkat vuođu eaiggáduššanvuoigatvuhtii, jos fal lei doarvái intensiiva ja
dološ sajáiduvvan.
(Lagrådet) celkkii ahte ođđaset dutkanávdnasat čájehit ahte lea vejolaš eahpidit stáhta
eaiggáduššanvuoigatvuođa sámevearroguovlluin (lappskattelanden).
jurdagiin lei Kaisa Korpijaakko-Labba dahkan riektehistorjjálaš dutkkosbargu, man
fáddán ledje Suoma davveguovlluid eaiggáduššanvuoigatvuođalaš áššit (geahča prop.
geavaheapmi sáhttá ásahit vuoigatvuođaid, geavahanvuoigatvuođaid, ja vel
eaiggádušššanvuoigatvuođaidge, dan cealká vuođđoláhkalávdegoddi.
GrUU nr. 3/1990 mii gusto ” sámiid sajádahkii ”, daddjojuvvo ahte ” Anára, Eanodaga
ja Ohcejoga veahkadagas, mii viežžá mearkkašahtti ollu dinestusa meahcis vaikko ii
eaiggáduša eatnamiid ”, sáhttet leat vuoigatvuođat omd. dološ sajáiduvvan
guolásteapmái; ja dan vuoigatvuođas lea seammá láhkasuodjalus go eiggáduššanvuoigatvuođas.
eaiggáduššanvuoigatvuođa eatnamiidda. ”.
Dan geavaheami luondu mii sáhttá oamastit vuoigatvuođaid, lea čilgejuvvon
dárkileappot goalmmát lađđasis.
Vuosttaš lađas nanne ahte sámit geavahemiineaset doloža rájis
(” guhkesáigásaš árbevirolaš geavahemiin ”) sáhttet leat ásahan eaiggáduššan
njuolggadusaid mielde mat gustojit dakkár geavaheapmái.
Vuosttaš lađđasa mearrádus ii čujut duššefal nationála njuolggadusaide,
muhto maiddái riikkaidgaskasaš njuolggadusaide.
Eai siskkáldas njuolggadusat nappo
dalle okto mearrit sáhttágo sámiid árbevirolaš geavaheapmi dahkat vuođu
eaiggáduššanvuoigatvuhtii vai ii.
Riikkaidgaskasaš njuolggadusat mat geatnegahttet
riikkaid, sáhttet addit buoret vejolašvuođa dohkkehit sámiid geavaheami dakkárin mii
ásaha vuoigatvuođaid, go siskkáldas njuolggadusat.
artihkkal 14 nr. 1 dievasmahttá siskkáldas njuolggadusaid.
1229 čilge, mas mearrádus gale vuođustuvvui eanemusat siskkáldas njuolggadusaide
guhkesáigásaš geavaheami birra, muhto mas maiddái čujuhuvvui álbmotriektái, ee.
” Beroškeahttá Norgga álbmotrievttálaš geatnegasvuođain lea jáhkehahtti ahte guhkesáigásaš geavaheapmi dahká vuođu vuoigatvuođa omasteapmái, ja ahte stáhta eaiggáduššanvuoigatvuohta Čáhpuhii ii soaba oktii daiguin vuoigatvuođaiguin maid Olmmáivákki veahkadat lea oamastan alcceseaset.
Dat doarju dattetge dan oainnu masa lean joavdan, ahte dat bures heive oktii jagi 1989 ILO-konvenšuvnna nr. 169 njuolggadusaiguin, mat leat iešmearrideaddji stáhtaid álgoálbmogiid ja álbmotjoavkkuid birra, artihkkal 14 nr. 1 vuosttaš punktum, ja daiguin áššebeliiguin maid dát njuolggadus galgá gozihit. ”
Nubbi lađas, vuosttaš cealkka: Dát mearrádus gokčá daid dáhpáhusaid main
lea jáhkku ahte sámiid geavaheapmi ii deavdde eavttuid mat biddjojuvvojit
eaiggáduššanvuoigatvuođa ásaheapmái Vuosttaš lađđasa mielde, muhto dušše
geavahanvuoigatvuođa ásaheapmái. Vuosttaš čealkaga mielde sámiin galgá ain
joatkagis leat vuoigatvuohta geavahit guovlluid seammá viidát go ovdalge.
Nubbi lađas, nubbi cealkka: Jos earátge geavahit guovllu – lehkoset
eananeaiggádat dahje geavahanvuoigatvuođa doallit – de buohkat galget hálddašit
vuoigatvuođaideaset nu, ahte váldet vuhtii guhtet guimmiideaset vuoigatvuođaid.
Gilvaleaddji vuoigatvuođaid viidodat galgá mearriduvvot guđege vuoigatvuođaid
govttolaš árvvoštallama vuođul.
geain lea geavahanvuoigatvuohta.
Sámiid geavahanvuoigatvuođaid sáhttit veardádit
servituhttan, ja dain galget de leat seammá suodjalus go servituhtainge.
govttolaččat dahje dárbbašmeahttumit vahágahttá dahje heađušta nuppi.
Árvvoštallamis galgá leat deaddu das mii geavahanvuoigatvuođa ulbmil lea, ja datge
galgá heivehuvvot ovdáneapmái, omd. teknihkalaš veahkkeávdnasiid geavaheapmái.
geavaheapmái – goappašiin lea omd. guođohan- dahje guolástanvuoigatvuohta – de ii
goappásge leat servituhttalága § 3 mielde ovdamunálaš geavaheapmi nuppi ektui. Jos
resurssat leat nu unnán ahte eai ole goappašiid geavaheapmái, de soai ferteba
geahpedit geavaheami seammá veardde, jos juo ii juoga eará gusto soahpamuša dahje
eará riektevuođu geažil.
Geavaheapmi dat máŋgga dáhpáhusas lea
guovdileamos ášši doloža rájis; eaiggáduššanvuoigatvuohta lea ilbman áššin easkka
dáid maŋŋelaš áiggiid.
Dakkár dáhpáhusas vuoigatvuođa doalli riektedilli sáhttá leat
nannoseabbo go dat maid servituhttalága § 2 ja § 3 addet.
Servituhttalága njuolggadusat mat leat čilgejuvvon dás, gustojit maiddái
sámi vuoigatvuođaide.
Deaŧalaš lea dán nannet, go ipmárdus lea leamaš ahte omd.
boazosápmelaččaid vuoigatvuođat fertejit njuohkánit (vuoittahallat) eanandoalu ja
Deaŧalaš lea deattuhit ahte sámi geavahanvuoigatvuođat
leat priváhtarievttálaš vuoigatvuođat maidda leat seammá buorre suodjaleapmi go
earáge geavahanvuoigatvuođaide.
Geahča muđui artihkkala 21 mearkkašumiid.
Nubbi lađas, goalmmát cealkka cealká ahte erenomážit lea dárbu vuhtii váldit
Mearrádus soahpá bures oktii ILO-konvenšuvnna nr..
169 artihkkala 14 nr. 1 maŋimuš mearrádusain.
Boazodoallu lea guohtumiid dárbbus
Molsašuddi dálkkit ja muohttagat mearkkašit ahte sis maid ferte leat
beassanlohpi máŋggalágan guovlluide.
Váilevaš guohtumat muhtumin jagis čuhcet
dainna lágiin boazodollui oppalohkái.
Nubbi lađas, njealját cealkka: Sámiin lea vuoigatvuohta doaimmahit
geavahanvuoigatvuođaideaset teknihkalaš ovdáneami mielde, ja sis lea nappo dalle
Goalmmát lađas: Nugo namahuvvui dás badjeleappos, de riektedoalus lea
nannejuvvon ahte sámit njuolggadusaid vuođul mat leat guhkesáigásaš geavaheami ja
tiippalaš sámi geavaheapmi dattetge deaivida váttisvuođaid go dat ii dohkkestuva
mieđihuvvon guođohanvuoigatvuohta priváhta eatnamiidda. Ja ii dange duomus maid
Östersund tingsrätt celkkii borgemánu 8. b. 2005 mieđihuvvon Tåssåsen čerrui
guođohanvuoigatvuohta priváhta eatnamiidda.
Rt. 1988 siidu 1217 (Korssjøfjell-ášši), Rt. 1996 siidu 1232 (Divttasvuotna-ášši) ja
Ruoŧŧilaš ja norgalaš diggemearrádusain celkojuvvo ahte sámiid geava
heamis ledje báhcán unnán luottat mat sáhtášedje duođaštit sámiid orruma.
Ja vaikko sámiid geavaheami lei vejolaš duođaštit, de duopmostuoluid mielas dat geavaheapmi
ii lean doarvái viiddis ja intensiiva dahje eksklusiiva vuoigatvuođaid ásaheapmái.
Norggas nuppástuvai oaidnu sámi geavaheamis jagi 2001. Alimusriekte
mearrádus mi lea Rt. 2001 siiddus 769 (Selbu-ášši), nannii ahte go árvvoštalle leigo
geavaheapmi ásahan vuoigatvuođa, de fertejedje váldit vuhtii daid beliid mat leat
celkkii vuosttamužžan jienasteaddji guhte ovddastii eanetlogu:
” Riekteoamasteami vuođđun guhkesáigásaš geavaheami geažil leat golbma elemeantta: Vissis geavaheapmi ferte leat, mii lea leamaš guhkes áiggi, ja mii lea buori jáhkus dáhpáhuvvan.
Gáibádusat fertejit heivehuvvot dasa mo sámit bohccuideasetguin geavahit guovllu.
Vuhtii lea dárbu váldit ahte sámii eallingvuohki lea leamaš nomadalaš.
Momeanttaid mat leat deattuhuvvon eará guohttu elliid dáfus, ii leat eambbo geavahit boazoguohtuma dilálašvuođaide.
Dáid beliid lea árvvoštallamis dárbu váldit vuhtii.
Konkrehta momeanta maid mun dás válddán erenoamážit ovdan, lea ahte boazodoallu dárbbaša viiddis guovlluid, ja ahte eanangeavaheapmi rievddalda jagis jahkái dálkkiid, biekkaid ja guohtumiid mielde.
Sihke danne ja go sámiid eallinvuohki lea nomadalaš, de gaskkalduvvamat eai sáhte duššadit vuoigatvuođa oamasteami, vaikko dat sáhttet leat leamaš guhkebuš áigái.
Dán oktavuođas mun namahan ahte Mievki-duomus [Rt. 1985 s. 532] oaivvilduvvui ahte boazodoalus lea buhtadusrievttálaš suodjalus vaikko dat 1920-logu maŋŋá lei jávkosis dan guovllus badjelaš olles buolvva.
Muhto gaskkalduvvamiid oktavuođas ferte gáibiduvvot ahte bissovaš geavaheapmi lea juo leamaš guhkebuš áiggiid.
Boađus lea, go bohccuid luonddu lea dárbu váldit vuhtii, ahte árvvoštallamis ferte leat deaddu guohtunvuogádagas.
Bohccot geavahit viiddis eatnamiid, ja birrasat, topografiija, ealát, dálkkit ja biekkat jna. mearridit guovlluid geavaheami. Tiippalaš guohtunvuogádat lea bálggadeapmi.
Go bohccuin leat dihto váldoguovllut omd. guottetáiggi, de dat ii mearkkaš ahte geavahuvvon guovlu ii leat dađe stuorit.
Alimusriekti čujuha maid daidda erenoamáš metodajearaldagaide mat čuožžilit dkkár
áššiin, ja vuosttamužžan jienasteaddji cealká:
Nuppe bealis sámiin dieđusge ledje, nugo gittaášši olbmuinge, njálmmálaččat árbejuvvon dieđut.
Dakkár árbejuvvon dieđuid lea dárbu árvvoštallat dárkilit, go daid eat sáhte viidát hilgut.
Ja go daid dorjot eará dieđutge, de daid árvu lassána.
Dasto mun čujuhan dasa ahte go sámit ledje nomadat ja eanaš geavahedje organalaš árvdnasiid maid guohcagit, de šaddá váttis boazodoalus gávdnat oinnolaš luottaid.
Dát bealit rávvejit váruhit dahkamis loahppajurdagiid das go guovllus váilot oinnolaš dieđut sámiid orrumis.
Vuhtii lea dárbu váldit ahte go dážat ja sámi geahččalit gulahallat gaskaneaset, de sáhttet čuožžilit boastto ipmárdusat dainnago giellalaš ja kultuvrralaš erohusaid geažil ipmirdit boastot guđet guimmiideaset.
Njealját lađas: Áiggiid čađa sámit leat máŋgga ládje massán eatnamiid maid
Ovddeš áiggiid resursageavaheapmi lea maid máŋgga
ráddjema sámiid vuoigatvuhtii oažžut ruovttoluotta iežaset massin guovlluid dahje
vuoigatvuođaid nationála ja riikkaidgaskasaš njuolggadusaid mielde.
Erenoamážit galget stáhtat dáinna ulbmiliin identifiseret daid eanan- ja čáhceviidodagaid maid sámit árbevirolaččat geavahit.
Ulbmilii ávkkálaš ortnegat galget leat riikkalaš riektedoalus olámuttus maiguin iskat sámiid eanan- ja cáhcevuoigatvuođalaš áššiid.
Sámit galget riidduin mat leat dakkár vuoigatvuođaid geažil duopmostuoluid ovddas, sáhttit oažžut dárbbašlaš ekonomalaš doarjaga vai sáhttet geahččalit áššiset doallevašvuođa.
Vaikko artihkkal 34 dohkkeha árbevirolaš sámi geavaheami dakkár
geavaheapm mii sáhttá ásahit vuoigatvuođaid, sihke geavahanvuoigatvuođa ja
eaiggáduššanvuoigatvuođa, de dakkár dohkkehus ihcalassii ii leat doarvái sin
vuoigatvuođaid sihkkarastimii. Artihkkalis 35 lea danne addojuvvon njuolggadusat
das mo čađahit sámiid vuoigatvuođaid, vuos ja ovddimusat dainna lágiin ahte stáhtas
lea geatnegasvuohta identifiseret daid eanan- ja čáhceguovlluid maid sámit geavahit
guovlluid main sis sáhttá leat duššefal geavahanvuoigatvuohta.
Dakkár njuolggadus
iešmearrideaddji stáhtaid álgoálbmogiid ja álbmotčearddaid birra, artihkkal 14 nr. 2
Norggas šaddet lága mielde mii lea Finnmárkku fylkka eatnamiid ja luonddu
resurssaid riektedilálašvuođaid ja hálddašeami birra, mii bođii geassemánu 17. b..
čielggadit Finnmárkku eatnamiid ja čáziid vuoigatvuođaid, geahča § 5 goalmmát
lađđasa ja kap 5, čuoggá I. Jos čuožžila riidu vuoigatvuođaáššiid alde, de ášši lea
vejolaš oažžut sierraduopmostuolu ovdii, mii lea Finnmárkku meahcceduopmostuollu
(Utmarksdomstolen for Finnmark), ja dat duopmostullo ásahuvvo lága mielde, gč.
Ovdalgo dohkkeha ILO-konvenšuvnna nr. 169, de Ruoŧŧa lea vuođđudan
Lávdegoddi galgá čielggadit
mat guovlluid dat gullet sámi álbmogii konvenšuvnna mielde, dahje maid sii
árbevirolaččat geavahit ovttas earáiguin.
daidda guovlluide maid boazodoallu beassá geavahit.
bargomearrádusas mielde buktit iežas árvalusa maŋimusat juovlamánus 2005.
Nuppi lađđasa mielde galget ásahuvvot heivvolaš ortnegat nationála riektái vai sámit
Divrras sáhttá šaddat iskat iežas ášši duopmostuolu ovddas.
galggaš leat vejolašvuohta oažžut suodjalupmái vuoigatvuođaideaset, de ferte sidjiide
sihkkarastojuvvot ekonomalaš vuođđu dakkár iskama várás.
vuoigatvuođaid artihkkala 34 mielde.
Dakkár ekonomalaš vuođđu lea dárbu ovdalgo
Ruoŧa SOUs 1999:25 Samerna – ett ursprungsfolk i Sverige, cealká čielggadeaddji
” Ruoŧŧilaš njuolggadusaid dáfus, de dat eai ollašuhte konvenšuvnna gáibádusaid das, ahte sámiin galgá leat duohta vejolašvuohta oažžut iežaset eanangáibádusaid doallevašvuođa iskkaduvvot.
Vai sámiin galgá leat duohta vejolašvuohta oažžut iežaset eanangáibádusaid iskkaduvvot konvenšuvnna mielde, de ferte njuolggadus ráhkaduvvot, mii mearkkaša ahte stáhta máksá riektgeavvangoluid mat gusket sámiid prinsihpalaččat deaŧalaš eananvuoigatvuođaáššiide.
Njuolggadus berre fátmmastit guktuid áššebeliid dakkár áššiin, go dat soahpá buoremusat oktii stáhta geatnegasvuođain konvenšuvnna mielde veahkehit álgoálbmogiid eananvuoigatvuođat čielget, nu. ”
ON olmmošvuoigatvuođaid lávdegoddi lea cealkán ahte stáhtat
berrejit gokčat áššegoluid dallego eananeaiggát manná áššiin diggái. Dakkár
gollogokčan lea dárbbašlaš jos sámit galggažit sáhttit seailluhit vuoigatvuođaideaset
Árvaluvvon artihkkal mii lea Nuppi lađđasis, nuppi cealkagis heive dalle bures oktii
dainna maid ON olmmošvuoigatvuođaid lávdegoddi lea cealkán.
Dákko maid sáhttit čujuhit Norgga finnmárkoláhkii.
finnmárkolávdegotti dárbbašlaš čielggadeamit dagahit, galgá stáhta gokčat, geahča §
Stáhta galgá maid gokčat meahcceduopmostuolu goluid ja áššeoasálaččaid
dárbbašlaš goluid, geahča § 43.
Luonddu riggodagaid geavaheapmi Sámiid vuoigatvuohta luondduriggodagaide dakkár eanan- ja čáhceviidodagain maid artihkkal 34 fátmmasta, galget suodjaluvvot erenoamážit.
Dan oktavuođas galgá vuhtii váldojuvvot ahte joatkevaš beassan daidda sáhttá leat eaktun sámiid árbevirolaš máhtuid ja kultuvrralaš ilbmademiid seailluheapmái.
Ovdalgo almmolaš eiseváldi lága vuođul addá lobi ohcat ja bohkat minerálaid dahje eará eatnanvuoláš resurssaid dahje mearrida eará luondduriggodagaid geavaheami dakkár eanan- ja čáhceviidodagain maid sámit eaiggáduššet dahje geavahit, de galgá šiehtadallojuvvot daiguin sámiiguin maidda dat guoská ja Sámedikkiin go dáhpáhus gullá artihkkalii 16.
Mii mearriduvvui ovdalis dán artihkkalis, gusto luonddu earáge meassamiidda dahje geavahemiide dain guovlluin maid artihkkal 34 fátmmasta, dan oktavuođas maiddái vuovdečuollamiidda, čáhce- ja bieggafápmorusttegiid huksemiidda, geainnuid ja joavdovisttiid huksemiidda, soahteveaga hárjehallamiidda ja bissovaš hárjehallanguovlluide.
Artihkkal lea nugo maiddái artihkkal 35 ge mearrádus mii galggašii suodjalit
geavaheapmái dahje meassamii, geahča nuppi ja njealját lađđasa.
luondduresurssaid suodjaleami birra artihkkala 34 mielde, namalassii guovlluid maid
sámit eaiggáduššet dahje maidda sis leat geavahanvuoigatvuođat.
lea deaŧalaš ii duššefal sámi joatkevaš beassamii geavahit iežaset árbevirolaš
seailluhit sámi árbevirolaš máhtu ja kultuvrralaš ilbmademiid.
Nubbi lađas: Mearrádus gieđahallá erenoamážit minerálaid ja eará resurssaid
Bohkat ii leat vejolaš almmá soahpamuša haga daiguin sámiin geasa dat
geavaheapmi sáhttá vahágahttit sámi kultuvrra ja servodateallima vuođđoeavttuid, de
Artihkkala 16 nuppi lađđasa njuolggadus ráddje danne stáhta vejolašvuođa geavahit
artihkkala 16 nuppi lađđasii, namalassii ahte bohkamušade mat bahás heađuštit
geavaheames guovllu mii lea deaŧalaš sámi kultuvrii, gáibidit Sámedikki dohkke
dihto luondduguovlluin dilli mas lea sáhka meassamušas, vaikko livčče sivat gieldit
doarvái, go maiddái Sámediggige ferte dan dohkkehit.
Dat vuolgá das ahte Sámediggi
artihkkal 34 fátmmasta. Dat gustojit vuovdečuollamiidda, čáhce- ja bieggarusttegiid
ráhkadeapmái, geadnoráhkadeapmái ja luopmo- ja astoáigeviesuid huksemii, soahte
Gitta gieskadažžii leat ollu čáhcerusttegat ráhkaduvvon sámi geavahan
guovlluide, ja dat leat erenoamážit čuohcán boazodoalu guohtunguovlluide. Ođđa
energiijageavaheapmi lea bieggarusttegat, ja árvaluvvon lea cegget máŋga biegga
Dakkárge rusttegat sáhttet hearidit meahcceguovlluid árbevirolaš geavaheami, erenoamážit boazodoalu.
geaidnohuksemat, vuovdečuollamat ja astoáigeviesuid huksemat.
Deaŧalaš lea dakkár
rusttegiiguin garvit boazodoalu hearkkes guovlluid dahje bidjat daid nu ahte eai
Mii dás daddjojuvvo gusto maiddái soahteveaga rusttegiidda dahje
hárjehallamiid, mat čađahuvvojit olggobealde militeara rusttegiid ja bissovaš
guovlluin main lea sámi boazodoallu, ja vejolaččat mo daid galget čađahit, de galget
erenoamážit váldit vuhtii boazodoalu beroštumiid.
Soahteveahka ferte njealját lađđasa
mearrádusa mielde ráđđádallat Sámedikkiin das, gullágo dáhpáhus artihkkalii 16, ja
maiddái daiguin sámiiguin geain lea boazodoallu dan guovllus.
geavahusa ja doaimmaid, omd. rustejuvvon čierastallanluohkáid, joavkoturismma ja
sullasaš áššiid.
Nubbi lađas gokčá maid vuovdečuollamiid mat čađahuvvojit almmolaš
lobiin. Vuovdečuollamat namahuvvojit čielggasvuođa dihte dárkilit njelját lađđasis
dakkár meassamin mat nannosit čuhcet nugo earáge meassamat mat namahuvvojit
Guoskkahallan sámiin galgá leat vuoigatvuohta oažžut buhtadasa buot vahágiidda mat deaividit sidjiide dakkár doaimmaid geažil maid artihkkala 36 nubbi ja njealját lađas fátmmastit.
Jos riikkalaš lágas leat dakkár mearrádusat sus guhte oažžu lobi viežžat luondduriggodagaid, mat geatnegahttet su máksit divada eananeaiggádii dahje luoitit sutnje doaibmavuoittus oasi, de vuoigatvuođa doallis galgá leat dakkár geatnegasvuohta sámiide maid, guđet árbevirolaččat leat geavahan ja ain geavahit áššáigullevaš guovllu.
Vuosttaš lađas: Jos álggahuvvojit doaibmabijut artihkkala 36 mielde, mat
ealáhusdoaibma váttásmuvvá eará ládje, de galgá sidjiide máksojuvvot buhtadas.
njuolggadus vuolgá dábálaš siskkáldas njuolggadusain, ja sivva lea ahte sámiid vuoigatvuođaide lea seammá suodjalus go earáge riektesubjeavttaid eaiggáduššan- ja
Jos geasge geasa lea addojuvvon lohpi ruvkeguššat, lea geatnegasvuohta
riikkalaš njuolggadusaid mielde máksit divada eananeaiggádii, de sus galgá leat
seammá geatnegasvuohta sámiide guđet doloža rájis leat geavahan guovllu. Nu lea
maiddái daid njuolggadusaid dáfus mat addet eananeaiggádii vuoigatvuođa oamastit
Nubbi lađas: Jos riikkaidgaskasaš rievtti mielde ležžet njuolggadusat mat eambbogo
dát njuolggadusat addet sámiide vuoigatvuođat oamastit alccesis vuoittu, de
deattuhuvvo ahte artihkkal 37 ii ráddje vuoigatvuođa dakkár stuorit vuitui.
Dat mii lea mearriduvvon vuoigatvuođaid hárrái čáhceviidodagaide ja daid ávkašuhttima hárrái artihkkaliin 34-37, gusto maid sámi guolásteapmái ja eará vuotna- ja mearragáddečáziid geavaheapmái.
Go guolleearit ja eará áhperesurssat juogaduvvojit, ja go leat dáid resurssaid várás earalágan reguleremat, de doarvái bures galgá vuhtii váldojuvvot sámiid geavaheapmi ja dan mearkkašupmi sámi báikkálaš servodahkii.
Nu galgá dahkkojuvvot vaikko dát geavaheapmi lea unnon dahje nohkan dannego guolástanearit eai addojuvvon dahje go earaláhkai regulerejuvvui dáin guovlluin guolásteapmi dahje eará resurssaid ávkašuhttin.
Nu lea maiddái go geavaheapmi lea unnon dahje nohkan dáid guovlluid áhperesurssaid vátnuma geažil.
Dát artihkkal lea vuos ja ovddimusat deaŧalaš dilálašvuođaide mat leat
Norggas, geográfalaš sivaid geažil ja dainnago árbevirolaš sámi fidnogeavaheapmi
ahte artihkkaliid 34 – 37 njuolggadusat gustojit maiddái vuonaide ja riddoguovlluide.
Deba sámit sáhttet geavahemiineaset oamastan eaiggáduššanvuoigatvuođa
dahje geavahanvuoigatvuođa vuonaide ja riddoguovlluide muđuid artihkkala 34
Dat suodjalus mii artihkkala 35 mielde gusto eananvuoigatvuođaide, galgá
maid gustot mearračáhcevuoigatvuođaide.
mielde gustojit resursageavaheapmái ja eará meassamiidda, galgá maid váldojuvvot
atnui mearračáhceresurssaide maidda sámiin lea eaiggáduššan- ja geavahanvuoigatvuohta.
Dat sáhttá omd. gustot oljo- ja gássaresurssaid ohcamii ja viežžamii.
maiddái vuoigatvuođa dáfus oažžut buhtadasa ja oasi vuoittus artihkkala 37 mielde.
Vuosttaš lađđasa mearrádus gusto juohkelágan mearračáhceresurssaide, ja
Nubbi lađas fas bealistis gusto erenoamážit guolástussii ja resursageavaheapmái maid
riektedoalus lea njuolggadussan ahte mearračázis eaiggáduššanvuoigatvuohta ollá
čikŋodatravdii dahje guovtte mehtera čikŋodahkii (” ovtta heasttagállima ”).
ja suopmelaš riektedoalus eaiggáduššanvuoigatvuohta ollá guhkkelii. Sámi
vuoigatvuođalávdegotti vuollásaš riektejoavku cealká ahte ii leat vejolaš čuoldit eret
vuollái, geahča NÁČ 1993: 34 Vuoigatvuohta Finnmárkku eatnamiidda ja čáziide ja
daid hálddašeapmi, s. 121 ja Rt. 1902 siidu 296.
Áššedovdi joavku ii váldde dás beali gažaldagas man guhkás sámiid
eaiggáduššanvuoigatvuohta ollá vuonain ja riddoguovlluin, muhto dáhttu
makkár geavaheapmi lea leamaš.
čikŋodatravdii dahje guovtte mehtera čikŋodahkii, muhto vuoigatvuođat sáhttet leat
viidábut árbevieruide gullevaš sivaid geažil. Guolástanvuoigatvuođaid dáfus, de
dábálaš ipmárdus lea odne ahte buohkat sáhttet friddja guolástit, velá doppege gos
gáddeeaiggátvuohta lea. Spiehkastagat leat luossabivdui mii gullá gáddeeaiggádii,
geahča luossa- ja siseananguolástusa lága, mii bođii miessemánu 15. b. 1992, nr. 47 §
” Guollenjuorat ledje nu deaŧalaččat olbmuide, ahte eai báljo birgen daid haga.
Danne olbmot fertejedje oamastit alcceseaset juridihkálaš vuoigatvuođa guollenjurrii, nugo muđuidge eatnamiidda ja bivdomeahccái.
Riektenjuolggadusat merrii orrot leamaš sullii nugo gáttisge eatnamiidda. ”
(Historjjálaš geahčastat, beaiváduvvon guovvamánu 20. b. 1950 (Čielggadeapmi Olgoriikadepartementii Guolástusráji ášši oktavuođas) siiddut 5 – 6.)
1700- ja 1800-logus, seammás go ealáhusat liberaliserejuvvojedje, ilbmagođii dat
jurdda ahte buohkat sáhttet friddja bivdit ábi. Dattetge leat ollu ovdamearkkat das
oahpas beroškeahttá. Ovdamearkan lea Várjjatvuona guolásteapmi.
namma lei Den finmarkske Fiskerikommission af 1891 addá diehttevassii ahte
vuoigatvuohta juogadit guollemeara (” Fiskehavet ”) gaskaneaset.
Erenoamáš beroštahtti lea oaidnit dan deattu maid Norgga stáhta ieš bijai
báikkálaš árbevieruide go lei guolástusrádjeriidu Stuorrabritanniain.
ii dáhtton dohkkehit dan guolástusráji maid Norga mearridii jagi 1935 Træna rájis
vuođđun vuođđolinnjá mii ii čuvvon gátti, muhto mii lei sárgojuvvon dihto čuoggáid
gaskka mat ledje gáttis, sulluin ja bođđasiin. Stuorrabritannia hoiggai ášši Riikkaid
gaskasaš duopmostullui, ja áššis mearridedje jagi 1951 Norgii vuoitun. Dan áššis
Norga čuoččuhii ahte ” friddja bivdu ” - oahppa eai lean goassege dohkkehan Norgga
Duopmu čájeha ahte go miehtá mearragátti duođaštuvvui historjjálaš
geavaheapmi man vuođđun ledje báikkálaš árbevierronjuolggadusat, de dat šattai
Ovdamearkka das ahte báikkálaš árbevierut leat seilon gitta min áigái ja
Ášši lea Gáivuotna nammasaš sámi suohkanis, seammá suohkan masa
Dárkileappot artihkkala 35 ja mearračáhcevuoigatvuođaid birra: Stáhta
geatnegasvuohta identifiseret sámi vuoigatvuođaid gusto artihkkala 38 Vuosttaš
lađđasa mielde maiddái mearračáhcevuoigatvuođaide.
Mii čujuhit artihkkala 35
Dán oktavuođas mii sáhttit čujuhit maiddái stuorradikki justiisalávdegottige
cealkámušaide Finnmárkku fylkka eatnamiid ja luondduresurssaid riektedili ja
hálddašeami lága oktavuođas, mii bođii geassemánu 17. b. 2005, nr. 85.
Finnmárkolága doaibmaguovlu lea ráddjejuvvon gittaopmodahkii ja čázádagaide mat leat Finnmárkku fylkkas, ja nappo dalle ii gusto mearračáziide, geahča § 2.
Justiisalávdegoddi cealká dattetge ahte dárbu lea dárkileappot čielggadit
mearračáhcevuoigatvuođaid, ja rahpá vejolažžan viiddidit Finnmárkolávdegotti
bargomearrádusa (geahča lága kap 5 čuoggá 1) maŋŋil, vai gokčá
Dárkileappot artihkkala 36 ja mearračáhcevuoigatvuođaid birra: Stáhta
geatnegasvuođat artihkkala 36 mielde gustojit maid mearračáziid resurssaide.
atnui go ohcet ja vižžet oljju ja gássa vuotna- ja riddoguovlluin main leat sámi
vuoigatvuođat artihkkala 38 Vuosttaš lađđasa mielde.
dárbbašlažžan hukset installašuvnnaid maiddái gáddái, nugo Finnmárkku Snøhvit
gávnnus ovdamearkka dihte čájeha.
Maiddái mearračáziide leat vejolaččat dakkár meassamat mat čuhcet
Nu sáhttá leat ee. guollebiepmahagaid ja eará mearračáhce
Artihkkala 36 njealját lađas šaddá dainna lágiin váikkuhit seammá
Dárkileappot artihkkala 37 ja mearračáhcevuoigatvuođaid birra: Artihkkala
Ovdamearkkan lea Rt. 1985 siidu 247 mas vuotnabivdit ožžo buhtadasa vahágiid
mearrádusat divada dahje gillájeddjiid vuoigatvuođa birra oažžut oasi vuoittus go
Nubbi lađas: Nugo daddjo Vuosttaš lađđasa mearkkašumiin, de norgalaš
rievttis lea váldonjuolggadussan dat ahte buohkat sáhttet friddja guolástit.
Fidnoguolástus lea dattetge regulerejuvvon earreortnegiiguin vai eai bivdde
badjelmearálaččat. Nuppi lađđasa mearrádus geatnegahttá stáhta váldit vuhtii sámi
geavaheami go leat guolleeriid juogadeapmi.
govttolaš guolleearreoassi, de eai birge, geahča dás maiddái artihkkala 6 Nuppi
mearrádus gusto vaikko eai leat mearriduvvon dakkár vuoigatvuođat maid Vuosttaš
Sámiid vuoigatvuođat guolástusreguleremiin lea áššin čielggadan Carsten
Son čujuha dasa ahte guolle
resurssat leat oassi sámiid ávnnaslaš kulturvuođus, ja sámi álbmot sáhttá gáibidit
alccesis positiiva sierradoaibmabijuid ON-konvenšuvnna mielde mii lea siviila ja
gáržžes mearkkašumis – ealáhusat main lea čielga sápmelašvuohta – eai leat áidna
SP artihkkal 27 čalmmustahttá stáhtalaš doaibma
eaktu sámi kultuvrra suodjaleapmái ja ovddideapmái lea sámi ássamiid seailluheapmi
Guolástusa reguleret eriiguin lea dakkár ášši mas Sámediggi sáhttá gáibidit
Mearrádus galgá sihkkarastit sámedikkiid searvama eatnamiid ja resurssaid
Mearrádus gokčá artihkkala 38 mielde maiddái vuonaid ja
Čujuhus artihkkalii 16 merkkaša ahte Sámediggi Nuppi lađđasa mielde
sáhttá vuostálastit ” doaibmabijuid mat mearkkašahtti muddui sáhttet vahágahttit sámi
artihkkala 36 mielde, de artihkkala 39 mearrádus boahtá atnui go dasto ohcet ja
Birasgáhtten ja birashálddašeapmi Stáhtain lea ovttasbargguineaset sámedikkiiguin geatnegasvuohta gáhttet luonddu aktiivvalaččat, vai seailluhit bistevaš ovdáneami sámiid eanan- ja čáhceviidodagain artihkkala 34 ja 38 mielde.
Sámedikkiin galgá leat vuoigatvuohta leat mielde mearrideamen artihkkala 16 mielde birashálddašeamis mii guoská dáidda guovlluide.
Vuosttaš lađas geatnegahttá eiseválddiid ovttasbargat sámedikkiiguin vai
sáhttet sihkkarastit sámi eatnamiid birrasiid ja dán oaivilis maid vuonaid ja
artihkkala 16 mearrádusaid mielde, go dat áššit maidda artihkkal 40 gusto, leat viehka
deaŧalaš áššit sámiide.
Eai fysalaš meassamat ja doaibmabijut leat áidna dakkárat mat
sáhttet váikkuhit sámi kultuvrra ávnnaslaš vuđđui, muhto maiddái elliid ja šattuid
Sámedikkit maid galget searvat doaibmabijuid hábmemii maiguin ráhkanit
dálkkádaga nuppástuvvamiidda.
Rio-julggaštusa vuođđojurdagiin artihkkal 22
Sámi ealáhusaide ja resursageavaheapmái galgá leat earenoamáš suodjaleapmi, lágalaš dahje ekonomalaš doaibmabijuiguin jos dat leat deaŧalaččat kulturvuđđui.
Sámi ealáhussan ja resursageavaheapmin adnojuvvo dakkár doaibma mii mearkkaša ollu sámi báikkálaš servodaga seailluheapmái ja ovddideapmái.
meahcásteapmi, guolásteapmi, eanandoallu, duodji jna. leat lossa deattu vuolde vieris
kultuvra galggaš seailut, de lea áibbas dárbbašlaš suodjalit sámi ealáhusaid. Dat
mearkkaša omd. boazodollui ahte guohtuneatnamat suodjaluvvojit, ja guolástussii
ahte báikkálaš guolástanvuoigatvuođat suodjaluvvojit jávrriin, jogain ja mearas.
Ekonomalaš doaibmabijuid dáfus, de lea dárbu váldit vuhtii daid erenoamáš dilálaš
Eanandoalu vástesaš ekonomalaš
doaibmabijut leat dávjá heivehuvvon stuoribuš doaluide ja eará dálkedilálašvuođaide
Dávjá ekonomalaš doaibmabijut eai leat
heivehuvvon lotnolas ealáhusaidege, mat leat dáin guovlluin.
eaktu lea dábálaččat guolleeariid juolludeapmi, ovdalgo olmmoš sáhttá leat
fidnobivdi, ja guolleeriid dáfus čujuhuvvo artihkkala 38 Nuppi lađđasii.
Nuppi lađđasis lea definišuvdna das, mii galgá adnojuvvot sámi ealáhussan
ja resursageavaheapmin Vuosttaš lađđasa mielde.
geavaheapmi dat leat deaŧalaččat go samit galgat seailluhit ja ovddidit sámi
báikegottiid. Stuorra geográfalaš erohusaid dihte ja dainnago ealáhuslágit
nuppástuvvet áiggiid mielde, de áššedovdi joavku ii leat viggan logahit dihto
Muhto ealáhusain leat dakkár
ovdamearkkat go mearrabivdu ja sáivačáhcebivdu, eanandoallu ja boazodoallu.
Sámi ealáhusaid iešvuohta lea dat ealáhusat dávjá mannet
latnjalassii, namalassii ahte olmmoš ávkašuvvá iešguđetlágan resurssaiguin oktanaga
dahje bálkáhuvvon bargguin ja árbevirolaš resurssaiguin jahkodagaid mielde.
resursageavaheapmái.
Dat gokčá maid ođđa resursageavaheami, omd. guolle
biebmama, ja ođđa náliid bivddu, nugo omd. gonagasreappáid bivddu.
Boazodoallu sámi ealáhussan Boazodoalus, mii lea erenoamáš ja árbevirolaš sámi ealáhus ja kulturilmma, leat árbevierut vuođđun maid geažil das galgá leat erenoamáš lágalaš suodjaleapmi.
Dainna ulbmiliin Norgga ja Ruoŧa galgaba sámiid boazogoahtunguovlluin seailluhit ja ovddidit boazodoalu sámiid sierravuoigatvuohtan.
Vuhtiiválddedettiin beavdegirjji nr. 3, sámiid álgoálbmotdili birra, mii lea soahpamušas searvat Eurohpalaš lihttui, Suopma váldá badjelasas nannet sámi boazodoalu dili.
Vuosttaš lađas: Sámiid ealáhusaid logus boazodoallu lea mihtilmasamus
ealáhus, go dat dološ áiggiid rájis lea leamaš ealáhus maid aivvestassii sámit leat
jođihan viidát dan golmma riikkas.
Vuoigatvuohta jođihit boazodoalu atná vuođđunis
Doalloláhkige ieš atná vuođđunis siskkáldas árbevieruid,
geahča artihkkala 9 mearkkašumiid.
árbevirolaš máhtu guovdilis guoddi, ja deaŧalaš lea ahte boazodoalus sáhttá leat dát
Boazodoallu gáibida viiddis eatnamiid, ja danne
artihkkalat ulbmádit seammá ášši, ee. kap. IV mearrádusat.
EU-lahttun, de beavdegirji gusto duššefal Suoma ja Ruoŧa sámiide, geahča sátnádaga
dás ovddabealde artihkkala 22 mearkkašumiid vuolde. Beavdegirji rahpá vejolažžan
Supmii ja Ruŧŧii ásahit ja viiddidit sámiid sierravuoigatvuođaid mat čatnasit sin
Vejolašvuohta dohkkehit ja joatkit boazodoalu sámiid
sierravuoigatvuohtan árbevirolaš sámi boazoguohtunguovlluin namahuvvo erenomážit beavdegirjjis.
vuođaid jos dat adnojuvvo dárbbašlažžan sámi kultuvrra ja servodateallima
suodjaleapmái ja ovddideapmái.
Nubbi lađas: Ruoŧas boazodoallu lea ealáhus mii ollásit gullá sámiide.
ahte boazodoallu galgá leat sámiid sierravuoigatvuohta dán guovtti riikkas maiddái
Goalmmát lađas: Suomas ii leat vuoigatvuohta jođihit boazodoalu
Namahuvvon beavdegirji rahpá nugo
namahuvvui vejolažžan ahte boazodoallu galgá leat sámiid sierravuoigatvuohta
Jagi 1993, go lei árvaluvvon sámiide addit sierravuoigatvuohtan
” Árvalusa ulbmil lea aiddonassii dat, ahte addit sámiid erenoamášvuoigatvuođa jođihit boazodoalu iežaset ruovttugilleguovllus.
Boazodoallu riikkarájiid rastá Sámiid vuoigatvuohta riikkarájiid rasttideaddji guohtuneatnamiidda atná vuođđunis árbevieru.
Jos vuoigatvuohta riikkarájiid rasttideaddji guođoheamis lea šihttojuvvon čearuid, siiddaid dahje orohagaid gaskka, de dat šiehtadusat galget leat fámus.
Jos čuožžila riidu dakkár šiehtadusa ipmárdusas dahje geavaheamis, de áššeoasálaš bidjat ášši riidočoavdinlávdegoddái, vai dat dan mearrida.
Dakkár riidočoavdinlávdegotti čoahkádusa ja dan bargovuogi várás gustojit dárkilis njuolggadusat maid buot golbma sámedikki mearridit ovttasráđiid.
Áššeoasálaččas guhte ii duđa riidočoavdinlávdegotti mearrádussii, galgá leat vuoigatvuohta doalvut ášši duopmostuolu ovdii dan riikkas mas guohtuneanan lea.
Jos ii leat soahppevaš šiehtadus sámegilážiid, siiddaid dahje orohagaid gaskka, muhto baicce gustojeaddji riikkaidgaskasaš soahpamuš guohtunvuoigatvuođaid alde, de galgá dat soahpamuš geavahuvvot.
Go rádji gessojuvvui Ruoŧa ja Norgga gaskka jagi 1751, ja Suoma ja Norgga
gaskka, de dat luddii gaskat sámi geavahanguovlluid.
Dáinna vuosttamuš rádjesoahpamuškodisillain, man namma lea Lappekodisilla,
sámiide sihkkarastojuvvui joatkevaš vuoigatvuohta rasttidit ráji bohccuideasetguin.
” Nugo sámit dárbbašit guktuid riikkaid eatnamiid, de galgá sidjiide boares árbevieru mielde leat lohpi, čakčat ja giđđat, johtit bohccuideasetguin ráji rastá nuppi riikii. ”
Jagi 1852 Suoma ja Norgga gaskasaš rádji giddejuvvui nu ahte ii lean šat vejolaš dan
rastá johtit bohccuiguin. Jagi 1888 dáhpáhuvai seammá ládje Suoma ja Ruoŧa
mielde johtit suopmelaš eatnamiid rastá Ruoŧa dálveguohtumiin geasseguohtumiidda
Go uniovdnaloahppa bođii jagi 1905, de Norga fertii julggaštit Ruŧŧii ahte ii
Dat guokte riikka šiehtadalle ja sohpe dárkileabbo
Dan sadjái bođii ođđa konvenšuvdna jagi 1972.
šuvdna guhkeduvvui čuoŋománu 30. b. 2005 rádji Norgga ja Ruoŧa viggamušaid
Dát guokte riikka eai boahtán ovttamielalaš
vuhtii. Ruoŧŧa čuoččuha ahte miessemánu 1. b. 2005 rájis dušše Lappekodisilla sáhttá
geassemánu 17. b. 2005, nr. 100, mearridan ahte jagi 1972 konvenšuvdna galgá gusto
Suoma ja Norgga gaskka ii leat makkárge rádjerasttideaddji boazodoaluid.
Geassemánu 3. b. 1981 konvenšuvdna regulere mearrádusaid
Boazodoalu mii lea Suoma ja Ruoŧa rádjeguovllus, regulere miessemánu 9.
Artihkkalis 22, mii lea sámeguovllu birra, lea seammá ulbmil.
Artihkkala 43 mearrádus lea guovdil vejolašvuhtii álkkásmahttit sámiid ovttas
Vuosttaš lađas nanne ahte riikkarájiid rasttideaddji vuoigatvuohta
boazoguohtumiidda, vuolgá árbevierus.
Deba eai čállojuvvon njuolggadusat nugo
lágat ja konvenšuvdna ásat dán vuoigatvuođa, muhto árbevierru.
jurdaga Lappekodisillage atná vuođđunis go dan § 10 nanne dan vuoigatvuođa mii
vuolgá árbevierus. Dát árbevierrovuoigatvuođa ii leat vejolaš hilgut álbmogiid
Nubbi lađas, vuosttaš cealkka: Orohagat, čearut ja siiddat guktuid bealde
čavga fuolkevuođa čatnasat ráji rastá, ja ovdal lea leamaš oktasaš doallu ráji rastá.
Riikkaidgaskasaš soahpamušat eai galgga heađuštit dakkár soahpamušaid. Boazo
doalloealáhusa áirasat leat čoahkkimis áššedovdi joavkkuin dorjon dakkár soahpa
mušaid vejolašvuođa ja sávahahttivuođa.
Bealit eai dattetge sáhte – dákko nugo
Soahpamuš ii sáhte čuohcit earáid árbevirolaš vuoigatvuođaide.
Jos riidu čuožžila soahpamuša ipmárdusas, de dat galgá čovdojuvvot soabat
mielde. Loahpaloahpalaččat ferte dattetge leat vejolaš iskat ášši duopmostuoluin, vrd.
Eurohpalaš olmmošvuoigatvuođaid soahpamuša artihkkala 6, geahča njealját
Goalmmát lađas: Jos lea stáhtaidgaskasaš soahpamuš vuoigatvuođas
guođohit bohccuid, de dat galgá vuosttaš cealkaga mielde biddjojuvvot vuođđun
rádjerasttideaddji boazodollui, jos juo ii leat dahkkojuvvon dakkár soahpamuš maid
Nubbi lađas namaha.
Dakkár stáhtaidgaskasaš soahpamuš ii dattetge sáhte ráddjet
Son guhte oaivvilda ahte su árbevierroriekti lea gáržžiduvvon, sáhttá iskat
ášši duopmostuolus mii lea dan riikkas mas vejolaš árbevierroriekti lea gáržžiduvvon.
Gii olbmuid sáhttá diggeášši álggahit, sorjá das gii son lea geas árbevierroriekti lea
gáržžiduvvon. Čearru sáhttá leat, orohat dahje daidda gulli siida.
Jeavddalaččat galget leat čoahkkimat Suoma, Norgga ja Ruoŧa vásttolaš sámeministariid ja dan golmma riikka sámedikkiid presideanttaid gaskka.
Dát ovttasbargu galgá ovddidit dán konvenšuvnna ulbmila artihkkala 1 mielde.
Čoahkkimat galget gieđahallat áigeguovdilis sámi áššiid mat beroštahttet buohkaid oktasaččat.
Artihkkal nanne konvenšuvdnii dan čoahkkinvieru mii odne lea
ásahuvvon sámeministariid ja sámediggepresideanttaid gaskka.
Helsset-soahpamuša mielde, mii bođii jagi 1962 – Samarbetsöverens
Ministtarráđđi mas leat guđege riikka departemeanttaid áirasat, eanaš stáhtačállit. Nu
lea nappo dalle okta Ministtarráđđi mii doaibmá máŋggalágan oktavuođain.
sáhttet leat riikkaid justiisaministarat, eanandoalloministarat, birasgáhttenministarat
jna., ja guđemuččat, dat sorjá das makkár áššiid galget gieđahallat.
suodjalusministarat ja olgoriikaministarat; sii eai searvva Ministtarráđđái.
Sámeministarat eai searvva Ministtarráđđái dainnago sin áššesuorgi ii leat
davviriikkaid miehtásaš suorgi.
Jagi 2000 Suoma, Norgga ja Ruoŧa sámeministarat
dattetge mearridedje ásahit ovttasbarggu mii báikáduvvo Davviriikkalaš Ministtarráđi
čállingoddái, ja das galget leat jeavddalaš čoahkkimat diehtojuohkima, divaštallamiid
ja sámeáššiid gieđahallama várás, dakkáriid mat gusket Supmii, Norgii ja Ruŧŧii.
Maŋŋil dan seammá jagi dát ovttasbargu viiddiduvvui nu, ahte ahte dat fátmmasta dan
golmma sámedikki presideanttaidge. Vuosttaš čoahkkima beavdegirji cealká ná:
” Ođđa ovddasbarggu ulbmil lea nannet ja ovddidit sámeálbmoga giela, kultuvrra, ealáhusaid ja servodateallima. Ovttasbargu organiserejuvvo guovtti dásis:
ministariid ja davviriikkaid sámediggepresideanttaid gaskkas. Áigumuš ođđa ovttasbargguin, mas leat jeavddalaš oktavuođat ja gulahallamat, lea
gieđahallat áigeguovdilis sámi ášiid main lea oktasaš beroštupmi davviriikkalaš dásis.
Ovttasbargu ja ministariid jeavddalaš čoahkkimat sámi áššiiguin galget leat lahkalagaid Davvriikkaid Ministtarráđiin.
Ovddasvástádus gohččut ja jođihit čoahkkimiid johtá ministariid gaskka.
lágiin ahte válmmašta, čuovvola ja oktiiheivehallá ministariid ja sámediggepresideanttaid čoahkkimiid.
Ovttasbargannjuolggadusat meannuduvvoijt maŋŋilgo sámedikkit cealkán oaiviliiddiset dain. ”
Hálddahuslaš dási ovttasbargui mearriduvvojedje njuolggadusat skábmamánu 7. b..
guđesge dan golmma riikka ráđđehusain ja Sámedikkiin unnimusat golbma ámmát
olbmo. Orgána galgá ovddidan ja nannen dihte sámi kultuvrra gieđahallat buot sámi
áššiid mat leat oktasaččat gullet dan golmma riikka sámiide, nugo giela, kultuvrra,
gaskasaš čoahkkimiid ja sámeministariid ja sámediggepresideanttaid gaskasaš
Ámmátolbmoorgána čoahkkana go lea dárbu, muhto unnimusat oktii
áigeguovdilis áššiid.
nannet joatkevaš ovttasbarggu.
Konvenšuvdnalávdegoddi Ásahuvvot galgá davviriikkalaš sámekonvenšuvdnalávdegoddi mii čuovvola dán konvenšuvnna čađaheami.
Guhtege dán golmma stáhtas nammada ovtta áirasa, guhtege sámediggi ovtta áirasa.
Dat sáhttá buktit riikkaid ráđđehusaide ja sámedikkiide árvalusaid mat nannejit dán konvenšuvnna ulbmila.
Lávdegoddi sáhttá maid buktit cealkámušaid vástádussan ovttaskas olbmuid ja joavkkuid gažaldagaide.
Áššedovdi joavku oaivvilda ahte lea dárbu orgánii mii geahččá bearrái
konvenšuvnna čađaheami. Bearráigeahčči orgána ášši lea váldojuvvon ovdan
áššedovdi joavkku vástesaš direktiivvas ja earáge dokumeanttain mat leat dagahan
Áššedovdi joavkku vástesaš direktiivvas celkojuvvo
ná: ” Áššedovdi joavku galgá maid árvvoštallat vejolašvuođa váidalit konvenšuvnna čuovvoleami ja dan makkár dárbu lea bearráigeahčči orgánii.
Jagi 1988 raporttas man fáddán lea ” Norgga, Ruoŧa ja Suoma sámevuoigat
vuođaid čielggademiid ovttasbargu ”, váldojuvvo áššin ovdan čuoggás 3.2 sierra sámi
Raporta čujuha dasa ahte Davviriikkalaš ráđi čállingoddi lea lokten
” Davviriikkalaš áittardeaddji (áššeolmmoš) sámi áššiid várás sáhttá doaimmahit deaŧalaš barggu máŋgga ládje.
Áittardeaddji sáhtášii, go ráđđádallá stáhtalaš ja suohkanlaš eiseválddiiguin, doaimmaiguin ja organisašuvnnaiguin, ja diehtojuohkimiin ja earáge ládje, ovddidit sámi álbmoga dili Davviriikkain.
Áittardeaddji bargu livččii dalle doarjut ovdáneami ja hehttet boasttu ipmárdusaid ja riidduid mat čuožžilit go olbmuin leat váilevaš dieđuid sámi dilálašvuođain.
Son galggašii ráđđehusaide sáhttit eavttuhit láhkanuppástusaid ja ráhkadit vuođu eará politihkalaš mearrádusaide.
Áittardeaddji galgá maid sáhttit vuostáiváldit ovttaskas olbmuid váidalusaid ja iežas oktavuođain eiseválddiide ja earáide geahččalit čoavdit áššiid.
Dattetge ii dáidde leat vejolaš addit Áittardeaddjái bearráigeahččanválddi dan mearkkašumis mii dohkkehuvvo dan golmma riikka hálddašeami válddi hárrái. ”
Davviriikkalaš áittardeaddjiorntega jurdaga eai čuovvolan, nu dat dieđut
čájehit maid áššedovdi joavku fidnii.
jagi 1988 oktasaš raportta namahuvvon árvalussiiet ásahit sámi áittardeaddji, ja das
" Konvenšuvnnas fertejit vejolašvuođat addojuvvot čuovvut riikkaidgaskasaš álgoálbmotrievtti suorggi ovdáneami.
Vejolašvuohtan lea namahuvvon ahte konvenšuvdnii biddjojuvvo ahte galget leat jahkásaš šiehtadallamat ja váikkuhangaskaoamit mat dahket konvenšuvnna čađaheami vejolažžan.
Ulbmil lea ahte vuođđuduvvo orgána man bargu lea bearráigeahččat ahte konvenšuvdna čuvvojuvvo ja čađahuvvo. "
Raporta maid ambassadevra Ole Norrbacck ráhkadii jagi 2002 Davvi
riikkalaš ráđđái, čájeha ahte Davviriikkalaš konvenšuvnnaid váilevaš čuovvoleapmi
Davviriikkalaš rađđi bargá dál dan badjelii ahte konvenšuvnnaid čuovvoleapmi buorránivččii, ja vuos ja ovddimusat dat bargá diehto
Dáid vásáhusaid vuođul lea vejolaš geahčadit Ohcejoga gieldda árvalusa,
ahte galggašii ásahuvvot Norga-áittardeaddji virgi ovttasbarggu várás mii lea
Norggain, geahča bargoraportta mii gieđahallá Suoma ja Norgga ovttasbarggu,
Dakkár áittardeaddji mearriduvvui Norgga
Áittardeaddji doaimmahat galgá leat Guovdageainnus.
Vuosttaš lađas: Dat orgána mii galgá gozihit konvenšuvnna čađaheami lea
Lávdegottis galget leat guhtta lahtu.
Miellahtut fertejit leat
Dat mearkkaša ahte sii eai leat ráđđehusaid eaige sámedikkiid áirasat.
Lahtut fertejit ovddastit sámerievttálaš,
álbmotrievttálaš ja kultuvrralaš máhtu.
Dat golbma stáhta ja dat golbma sámedikki
nammadit guhtege ovtta láhtu.
Vai lávdegotti čoahkádus lea buoremus ládje, ja vai
sohkabealit leat dássálaga, de artihkkala 44 namahan ovttasbargolávdegottis berre leat
Nubbi lađas: Lávdegoddi galgá doaimmahit raporttaid.
Raportta ráhkadeami vuođđun leat ráđđehusaid ja sámedikkiid dieđá
husat, almmolašvuođa dieđut ja dakkár iskkadeamit maid lávdegoddi gávnnaha veara
álggahit dahje ieš čađahit.
Konvenšuvdnalávdegoddái šaddá bargun veahkehit sámiid vai sin ovttas
doaibman ja ovttasbarggut álkkásmuvvet riikkarájiid rastá, geahča artihkkaiid 10 - 12
Konvenšuvnna artihkkalat mat gusket njuolgga
dusaid ja riikkarájiid rasttideaddji ovttasdoaibmama harmoniseremii, berrejit danne
gozihuvvot erenoamáš dárkilit. Gozihit eai berre dušše ovttasdoaibmama vejolaš
Oaivil ii leat ahte konvenšuvdnalávdegoddi galgá leat judisiála orgána.
Áššedovdi joavku dan dihte ii háliit diktit lávdegotti leat formála váidalusorgána,
nugo direktiiva árvala jearaldagain. Váidalusorgána ásaheapmi mearkkašivččii
artihkkalii 46 riikkalaš čađaheami birra, mii mearkkaša ahte konvenšuvnna áššit
sáhttet biddjojuvvot riikkalaš duopmostuoluid ovdii.
Lávdegottis dainna lágiin ii leat dulkonmonopola, muhto dat dattetge sáhttá buktit cealkámušaid mat váldet beali
mearridit váidalusaid, de dat goittotge berre sáhttit váldit vuostái dieđuid
Dakkár dieđut sáhttet ee. leat deaŧalaččat lávdegotti raporttaid
Dán mearrádusa addin válddi vuođul stáhtat geatnegahttet iežaset čađahit
konvenšuvnna riikkalaš láhkaásahusas ja njuolga dahkat dan anihahttin riikkalaš
Ákkastallan lea namahuvvon ieš konvenšuvdnateavsttas.
vugiin – mii riekteteknihkalaččat lea konvenšuvnna inkorporeren – ollašuvvá
eiseválddiin nu ovttaláhkásaš konvenšuvdnageavaheapmi go vejolaš.
Dat guoská
sihke duopmostuoluide ja hálddahussii.
Dakkár geatnegasvuođas lea mearkkašupmi erenoamážit Norgii ja Ruŧŧii.
Stáhtat ovddasvástidit ekonomalaš resurssaid mat dárbbašuvvojit dán konvenšuvnna mearrádusaid čađaheapmái.
Dán golmma riikka oktasaš golut juogaduvvojit guđege riikka sámiid logu mielde.
Earret daid dáhpáhusaid maid artihkkala 35 nubbi lađas namaha, de galgá sámiide leat vejolaš oažžut dakkár ekonomalaš veahki maid dárbbašit ovdalgo sáhttet oažžut geahččaluvvot duopmostuoluin prinsihpalaččat deaŧalaš áššiid mat gullet dán konvenšuvnna vuoigatvuođaide.
Ekonomalaš resurssaid haga lea ovttaskas sápmelažžii ja sámi
álbmogii váttis duohtan deavdit iežaset vuoigatvuođaid dán konvenšuvnna
venšuvnna njuolggadusaid čađaheapmái.
Mađe muddui dan golmma riikii leat oktasaš golut konvenšuvnna
čađaheapmái, dađe muddui dat galget juogaduvvot dan golmma riikka sámiid logu
Nubbi lađas: Nugo artihkkala 34 mearkkašumit namahit, de leat Norggas
alimusriektemearrádusaid geažil maŋimuš jagiid oaivilat ollu nuppástuvvan sámiid
Nu ii leat dalle dáhpáhuvvan politihkalaš mearrádusaid geažil,
Dattetge ii livčče leamaš vejolaš áššiid iskat
Lágain leat njuolggadusat
das makkár áššešlájat ja dinestus- ja opmodatrájit leat nuvttá riekteveahki oažžumii.
Jos lága váldonjuolggadus livččii leamaš vuođđun, de duoidda áššiide ii livčče
addojuvvon nuvttá riekteveahkki. Siviilaáittardeaddji celkkii dattetge jagi 1996 ahte
geatnegasvuođaid mat Norggas leat sámi álbmogii Vuođđolága § 110 a mielde, ILO
Son celkkii ná:
" Dáid mearrádusaid geažil odne jáhkkojuvvo ahte sámi álbmotjoavkkus lea lohpi gáibidit ahte eiseválddit čájehit sidjiide positiiva erenoamášmeannudeami go nu lea dárbu ollašuhttin dihte daid gáibádusaid mat dán oktavuođas leat stáhtaeiseválddiide.
Dasto lea eiseválddiin geatnegasvuohta vuhtiiváldit erenoamášmeannudeami go sis lea dahkamuš sámi álbmotjovkkuin geavatlaš hálddašeamis.
Dás sáhttit maid eahpitkeahttá atnit vuođđun, ahte go stáhtaeiseválddiin gáibiduvvo, ahte sii galget láhčit dilálašvuođaid nu, ahte sámi álbmotjoavku sáhttá seailluhit ja ovddidit iežas kultuvrra, de dat gáibádus siskkilda maid nugohčoduvvon " ávnnaslaš kulturvuođu ", mii čilgejuvvo sámi veahkadatjoavkku kultuvrra ja eallinvuogi ekonomalaš ja rumašlaš vuođđun.
Boazodoalloealáhus ii leat dakkár ealáhus dušše, mii dahká oasi sámi kultuvrra ekonomalaš vuđđui, go dat lea iešalddis sámi kultuvrra erenomaš bealli.
Dat mearkkaša ahte áššit mat gusket boazodoalloealáhussii, fertejit geahčaduvvot dakkárin mat gullet Vuođđolága Grunnloven § 110 a váldosuorgái.
Vuos ja ovddimusat ferte Álbmotrievtti ja Vuođđolága gáibádusat váldojuvvot go dábálaš lágat ráhkaduvvojit.
Erenoamážit das mii guoská ” neutrála ” hálddahussuorggi mearrádusaide, mas lea friddja áššegieđahallan, muhto mas áššin leat doaimmat mat leat erenoamáš deaŧalaččat sámi kultuvrii, boazodollui, ferte stáhtaeiseválddiide leat viehka garra gáibádus das, ahte leat gozuid alde ja vuhtiiváldet sámi álbmotjoavkku.
Jure juste dakkár hálddašansurggiin lea muđuid álki bajelgeahččat gáibádusaid maid Vuođđolága 110 a bidjá. "
Dát ceakámuš maid siviilaáittardeaddji buvttii, lea leamaš deaŧalaš sámiid
Sámedikkiid dohkkeheapmi Dát konvenšuvdna galgá, maŋŋilgo dasa lea vuolláičállojuvvon, biddjojuvvot golmma sámedikki ovdii vai dat dohkkehivčče dan.
Dás ovddabealde kapihttalis 8 áššedovdi joavku ságastallá das, galgetgo dan
golmma riikka sámedikkiid oasálaččat konvenšuvdnii.
divaštallamiin, de dan golmma riikka ja golmma sámedikki gaskasaš soahpamuš
šaddá leat rievttálašvuođa dáfus segohus.
álbmotrievttálaš soahpamuššan dan golmma oasis main dat golbma stáhta leat váldán
badjelaset geatnegasvuođaid duoidda nuppiide, muhto soahpamušas livččii eará
luondu dan mielde makkár riektedilálašvuođat gustojit stáhtaid ja sámedikkiid
Ášedovdi joavku oaivvilda ahte soahpamuš man luondu dušše muhtumassii
Soahpamuššii de livččii dat várra ahte ii šat mearkkaš
maidege sámi álbmoga dili reguleremii aššedovdi joavkku sávaldaga mielde.
Áššedovdi joavku dattetge gávnnaha dárbbašlažžan ahte sámedikkit leat
Čoavddus maid áššedovdi joavku oidá,
mearkkaša danne ahte sámedikkiid dohkkehus šaddá eaktun konvenšuvnna
Seammá ládje gáibiduvvo sámedikkiid dohkkehus jos nuppástusat galget
Áššedovdi joavku lea
dasto divaštallan berrego konvenšuvnnas leat klausula konvenšuvnna heaittiheamis,
Ratifikašuvdna sáhttá ollašuvvat easkka maŋŋilgo dat golbma sámedikki leat dan dohkkehan artihkkala 48 mielde.
Vuosttaš cealkka: Mearrádus čuovvu dábálaš vieru.
Nubbi cealkka: Dás čujuhuvvo artihkkala 48 mearkkašumiide.
Norgga olgoriikkadepartemeanta dieđiha Supmii, Ruŧŧii ja dan golmma sámediggái go ratifikašuvdnadokumeanttat leat deponejuvvon olgoriikkadepartemeantta vurkkodanháldui, ja goas soahpamuš fámuiduvvá.
Dán konvenšuvnna originála deponejuvvo Norgga olgoriikkadepartemeantta vurkkodanháldui, mii fuolaha ahte Suopma, Ruoŧŧa ja dat golbma sámedikki ožžot duođaštuvvon kopiija.
Vuosttaš lađas: Mearrádus soahpá dábálaš geavadii.
Nubbi lađas: Mearrádus dieđiheamis deponema birra duon guovtti nuppi
Ahte diehtu maid galgá addojuvvot dan
golmma sámediggái, čuovvu dan sajádagas mii Sámedikkis lea dán konvenšuvnna
mielde, geahča dás ovddabealde kapihttalis 8 ja artihkkala 48 mearkkašumiid.
Vuosttaš lađas: Dás čujuhuvvo artihkkala 48 mearkkašumiide.
Nubbi lađas: Mearrádus soahpá dábálaš geavadii.
Duođaštussan dasa soahpamušbeliid ovddasteaddjit leat vuolláičállán dán konvenšuvnna.
Mearrádus mearrida ahte konvenšuvdnateaksta lea dárogillii, suomagillii,
Mielddus 1: Váldi dahkat álbmogiidgaskasaš soahpamušaid: ruoŧŧilaš čoahkkáigeassu álgoálbmogiid birra
Gažaldat, main ovttadagain lea váldi šiehtadallat álbmogiidgaskasaš soahpamušaid (traktáhtaid), lea hearkkes gažaldat juo dainnago álbmogiidgaskasaš soahpamušat leat álbmotrievtti riektegáldut.
Árbevirolaččat lea dušše stáhtain ‘ álbmotriektesubjeaktan ’ adnojuvvon leat fápmu siehtadit álbmogiidgaskasaš soahpamušaid.
Wienkonvenšuvdna traktáhtasoahpanválddis mearrida artihkkaliin 2(1a) ahte ‘ álbmogiidgaskasaš soahpamušain ’ (traktáhtain) ipmirduvvo ‘ riikkaidgaskasaš soahpamuš mii lea čálalaš hámis ja riikkaidgaskasaš rievtti vuollásaš.
’ Lassin stáhtaide leat dihto eará ovttadagatge mieđihuvvon leat álbmotriektesubjeaktan.
Dihtoláganiin dáin ovttadagain adnojuvvojit leat dihto, muhto eai vealtameahttumit ovttalágan válddit, šiehtadit álbmogiidgaskasaš soahpamušaid.
Soames ovttadaga mihtilmasvuođat dahje dihto doaimmat mat leat dárbbašlaččat vai ovttadat sáhttá čađahit iežas ulbmila, sáhttet leat indikatiivvat dahje juoba juo mearrideaddji deaŧalaččat ovttadaga váldái šiehtadit álbmogiidgaskasaš soahpamušaid.
Odne adnojuvvojit omd. dihto riikkaidgaskasaš organisašuvnnain leat váldi šiehtadit álbmogiidgaskasaš soahpamušaid.
Álbmogiidgaskasaš soahpamušaid rievttis lea iešmearridanvuoigatvuohta čájehan iežas sáhttit buhttet dihto váilliid dain mearriduvvon ollašuhtti eavttuin mat galget leat ovttadagas ovdalgo dat sáhttá leat stáhta, ja dan árvodásis mii ovttadagas lea dakkár álbmotriektesubjeaktan mas lea váldi šiehtadit álbmogiidgaskasaš soahpamušaid.
Territoriijain main lea koloniijalaš vássánáigi, dahje territoriijain maid vieris váldi lea váldán vuollásis, lea dihto mearrái adnojuvvon leat váldi šiehtadit álbmogiidgaskasaš soahpamušaid.
Álbmoga oktavuohta dihto territoriijii, lea dat mearrideaddji fáktor mii ovttastahttá álbmoga iešmearridanvuoigatvuođain.
Suverena stáhtaid álgoálbmogiid ja álbmotčearddaid gieđahalli riikkaidgaskasaš bargoorganisašuvnna konvenšuvnna artihkkal 13 (1), ILO No.
Lávdegoddi oaivvilda ahte álgoálbmogiid árbevirolaš doaimmaid, nugo boazodoalu, meahcásteami ja guolásteami, suodjala artihkkal 27.
Ná lea lávdegoddi gihppen artihkkala 27, mii gieđahallá unnitloguid vuoigatvuođa searvat mearridemiide mat sáhttet čuohcit sin kultuvrii ja indentitehtii, artihkkaliin 25, mii gieđahallá searvama mearridemiide, ja vel artihkkaliin 1, mii gieđahallá iešmearridanvuoigatvuođa oktan gildosiin álbmoga iežas birgenvejolašvuođaid rievdideami vuostá.
Sihke konvenšuvdna servodatlahtolaš ja politihkalaš vuoigatvuođain ja konvenšuvdna ekonomalaš, sosiála ja kultuvrralaš vuoigatvvuođain mearridit artihkkalis 1 ahte:
Dán vuoigatvuođa vuođul sii sáhttet friddja mearridit iežaset politihkalaš sajádaga ja čađahit iežaset ovdáneami ekonomalaš, sosiála ja kultuvrralaš surggiin.
Buot álbmogat iežaset ulbmiliidda hálddašit iežaset luondduriggodagaid ja dinestusaid, dattege dat ii oaččo vahágahttit geatnegasvuođaid mat vulget oktasaš ávkki prinsihppii vuođđuduvvon riikkaidgaskasaš ekonomalaš ovttasbarggus, iige vel riikkaidgaskasaš rievttige.
Ii mange dáhpáhusas galgga álbmogis sáhttit rievdiduvvot dan iežas birgenvejolašvuođat.
Máilmmiviidosaččat dohkkehuvvon definišuvdna ‛álgoálbmogiin ’ dahje ‛álbmogiin ’ ii leat vejolaš gávdnat.
Dainnago ipmárdus lea buorránan das, ahte šláddjiivuođa gudnejahttojupmi oktan buoret searvanvejolašvuođaiguin dahket buriid servodahkii ja dan dássededdui, de leat heivehallan doahpaga ‛álbmogat ’ nu, ahte dat ii šat ipmirduvvo homogenalaš doaban.
Eanet álbmogat sáhttet dainna lágiin orrut buohtalagaid oktasaš dahje sullii oktasaš territoriijas almmá dan dili áittekeahttá buot álbmogiid iešmearridanvuoigatvuođaid dássedeattu ja stáhtaid territoriijalaš integritehta. ”
Álgoálbmogiin lea iešmearridanvuoigatvuohta, muhto álbmotrievtti vuolde dát vuoigatvuohta odne ráddjejuvvo gullat iešmearridanvuoigatvuođa siskkáldas viidodahkii, namalassii dakkár vuoigatvuohtan, ahte álbmot ieš sáhttá mearridit iežas ekonomalaš, sosiála ja kultuvrralaš boahtteáiggi, mii lea gihppejuvvon oktii vuos dainna gildosiin ahte álbmogis ii leat lohpi rivvet dan birgenvejolašvuođaid, ja dasto álgoálbmogiid dáfus daiguin áššiiguin mat gusket sin duovdagiidda main sii leat árbevirolaččat orron ja maid sii leat árbevirolaččat geavahan, ja dasto vel dáid guovlluid luondduriggodagaiguin.
Artihkkal 3 ON álgohápmásaš julggaštusas álgoálbmogiid vuoigatvuođain mearrida ahte álgoálbmogiin lea iešmearridanvuoigatvuohta ja dán vuoigatvuođa vuođul sáhttet friddja mearridit iežaset politihkalaš sajádaga ja čađahit iežaset ovdáneami ekonomalaš, sosiála ja kultuvrralaš surggiin.
Iešmearridanvuoigatvuođa mearrádus gihppejuvvo oktii erenoamážit álgoálbmogiid vejolašvuođaiguin vuođđudit autonomiijaid dahje iešstivrema dain stáhtain, main sii orrot, ja sin vejolašvuođaiguin searvat politihkalaš, ekonomalaš ja kultuvrralaš eallimii dan stáhtas mas sii orrot, erenoamážit dain áššiin mat gusket njuolga álgoálbmogiidda.
Dás ovdalis geahčaduvvon iešguđetlágan soahpamušrievttálaš bealit ja dihto viidodagat ja oasit olmmošvuoigatvuođain, erenoamážit iešmearridanvuoigatvuohta, leat deaŧalaččat ja berrejit váldojuvvot vuhtii go mearriduvvojit álgoálbmogiid vuoigatvuođat šiehtadit soahpamušaid.
Dan duohtaášši, ahte álgoálbmogiin lea erenoamáš kollektiiva oktavuohta dihto territoriijii, mii lea buhttekeahttá ja dárbbašlaš sin seailumii ja vuoigatvuhtii návddašit sierra kultuvrra, lea dattetge vejolaš jáhkkit sáhttit váikkuhit vuos álgoálbmoga vuoigatvuhtii searvat álbmogiidgaskasaš soahpamuššii (traktáhtii), erenoamážit jos dat duovdagat main álgoálbmot orru, gokčet álbmogiidgaskasaš soahpamuša dahkki stáhtaid territoriijaid ja dat soahpamuš guoská daidda duovdagiidda main áššeguovdilis álgoálbmot orru, ja dasto vel daidda duovdagiid luondduriggodagaide dahje áššiide mat gusket dahje čuhcet álgoálbmogii.
Vaikko álgoálbmogat álbmotrievtti mielde eai leat álbmotriektesubjeavttat main livčče váldi iešdáhtolaččat šiehtadit álbmogiidgaskasaš soahpamušaid, de berre álgoálbmogiidda addojuvvot álbmogiid iešmearridanvuoigatvuođa mielde vejolašvuohta searvat dakkár soahpamušteavsttaid ráhkadeapmái mat namahuvvojedje dás ovdalis, ja ieš álbmogiidgaskasaš soahpamuššii juogalágan eará heivvolaš namain go ” oasálaš ”.
Álgoálbmogiid vuoigatvuohta searvat ollá dainna lágiin guhkkelii go dušše gulaskuddanprosessii mat čađahuvvojit nationála dásis.
Dadjat lávejit ahte leat 2.000 sámit Ruoššas.
Dán nationalitehta merkejuvvui maŋŋil almmolaš dokumeanttaide (nugo Suomas registarastet olbmuid eatnigielaid).
Jos maŋŋil lei registarastojuvvon omd. Ruoššan, de lei dávjá hirbmat váttis nuppástuhttit dán registarastima omd. Sápmin.
Dávjá lei dárbu mannat duopmostullui.
Dán registarastimii ledje sihke vuostálastit ja doarjut, muhto moadde jagi dás ovdal dat heaittihuvvui, ja maŋimuš álbmotlohkamiin jerre dušše makkár gielaid olmmoš máhttá, ja dallehan ii leat vástádus dasa, galle sámi leat odne.
Sámiid lohku Ruošša bealde lea odne dat seammá go jagi 1897.
Dalle ledje 1.736 sámi Guoládagas.
Dáláš ássanguovllut ja sámejoavkkut
Eanaš sámit orrot guovdu Guoládaga Lujávrri suohkanis, mas leat 915 sámi (suohkanis leat sullii 13.000 ássi), nubbi stuorimus sámesuohkan lea Kola báiki (mii lea Murmánskka birra), ja das leat 220 sámi, ja goalmmát sajis lea Murmánska, mas leat 183 sámi.
Ruoššas leat dál golbma sámi joavkku mat juohkásit giela mielde.
Giellamáhttu sámiin leat hirbmat heittot, go dušše 40 % sámiin sámástit.
Stuorimus joavku leat gielddasámit, guđet eanaš orrot Lujávrri suohkanis, sullii 600 olbmo sámástit dan gillii.
Čállingiela vuođđun lea dát suopman, ja dasa geavahit kyrillalaš bustávaid.
Dasa ii leat čállingiella, muhto dán suopmanii leat teavsttat mat leat čállojuvvon fonehtalaš mearkkaiguin.
Goalmmát suopman lea nuohttejávrri suopman, maid sullii 20-30 geavahit Kola báikkis.
Das váilu čállingiella, muhto dat lea lahka nuortalaš giela maid geavahit Suomas. Danne lea dán suopmana vejolaš maid gohčodit nuortalašgiellan.
Sáhtán namahit ahte Suoma nuortalaččat (sullii 500 olbmo) sáhttet váttisvuođaid haga ipmirdit buot suopmaniid mat leat Ruošša bealde.
Moadde jagi dás ovdalis lei okta vel suopman, áhkkelsámegiella, mii geavahuvvui Jona báikkis mii lea Kovdor suohkanis Guoládaga lulleoasis.
Áhkkelsámegiela maŋimuš geavaheaddji, Marja Sergina, jámii juovlamánu 29. b. 2003.
Gielddasámegillii ilbmet moadde girjji jahkásaččat, ja dain lea muhtumat prentejuvvon Norggas guvttiin bálddalas teavsttain, davvisámegillii ja gielddasámegillii.
Gielddasámegiella oahpahuvvo vuosttaš luohká rájis njealját luohká rádjai nugohčoduvvon internáhtaskuvllas.
Das lea nappo internáhta, mas mánát sáhttet orrot dan botta go vánhemat leat duoddaris bohccuiguin.
Dieđuid mielde ii leat oahpahus sámegillii mange eará skuvllas go dan skuvllas mii lea Lujávrris.
Guoládaga sámiid historjá
Guoladaga sámit orro ovdal siiddain (gielddasámegillii syjjt) eanaš Guoládaga siskkit guovlluin ja miehtá davvegátti.
Siida lei sosiála servodat mas ledje olbmuid gaskkas čavga čatnasat, ja dasa gulle bearrašat ja sogat.
Sin viiddis meahcástan- ja guolástanortnegat ledje oktasaččat.
Sámiin ledje sihke dálvesiiddat ja geassesiiddat.
Dálvesiidii dávjá huksejedje unna rohkosviesu, ja dat lei guovddáš masa čoahkkanedje, ja das sii vulge bivdui dahje geahččat bohccuideaset.
Geassesiiddat ledje mearragáttis dahje stuorra jogaid lahka.
Doppe sii bivde eanaš luosaid, čogge luopmániid.
Sii sirde siiddaid dávjá go boaldámuš nogai, namalassii muorat.
Dat sáhtii geavvat 20-30 jagi gaskkaiguin.
Guoládagas ledje 21 siidda.
Áramus čállosat siiddaid birra leat 1500-logu rájis.
Lujávri namahuvvo vuosttamuš geardde jagi 1574, ja Áhkkel namahuvvo norgalaš ja ruoŧŧilaš gálduin jagi 1593 (” Ackala ”) ja jagi 1594 (” Ackild ”), go doppe ledje 11 bearraša mat mákse vearu Norgii.
Áhkkel lei norgalaš vearroguovlu ja Čáhcesullo sundi galledii Áhkkela jagi vearu dihte.
Maŋimuš geardde go dat dáhpáhuvai, lei jagi 1613.
Ruošša gálduin namahuvvo Áhkkel vuosttaš geardde jagi 1608.
Kola namahuvvo ruošša dokumeanttain 1200-logus. 1500-logu rájis vuođđudedje njeallje kloastara Guoládahkii, ja dát klostarat riiddáskedje sámiiguin eatnamiid ja čáziid geavaheami geažil.
Sámit dalle válde oktavuođa cárii Moskvai, guhte dattetge álggus doaimmai kloastara ja sámiid gaskasaš soabada dahkkin.
Byäldsten Suenjelis lea seailluhan dáid dokumeanttaid, mat leat áigodagas 1601-1775, beahceskuohpus maid son jagi 1931 skeŋkii suopmelaš ámmátolbmui.
Dokumeanttat ledje álo leamaš čihkosis muhtun jalgŋá vuolde, ja dušše golbma olbmá dihte gos dat dokumeanta lea.
Go okta dan golbmasis jápmá, de galget dat guovttos guđet báhciba, válljet ođđa olbmá, guhte oažžu diehtit gokko dat materiála lea.
Áramus ruoššat jovde Guoládaga lulligáddái juo 1100-logus, muhto bissovaččat ássi ruošša veahkadat lea sullii 100 jagi nuorat.
Dat mii geasuhii sin dohko, lei náhkkegávpi ja vuvddiid ja meara riggodagat.
Dainnago sii orru mearragáttis, namalassii Vilges meara (ruoššagillii more) gáttis, de álge iežaset gohčodit pomoran.
Vaikko vuosttamuš sámit almmolaččat jorgaluvvojedje kisttalašvuhtii jagi 1526, ja dat sámit orro Kandalaxa guovllus, de manne máŋga čuođi jagi ovdalgo dološ sámi osku lei áibbas jávkan.
Formálalaččat sii ledje ortodoksalaččat, muhto olgguldasa vuolde bisttii vel ollu mii gulai dološ oskui.
Ovddimus ortodoksalaš sárdnideaddjiid logus mun sáhtán namahit muŋkka Trifon, guhte vuođđudii kloastara Beahcámii (Petsamo) jagi 1532, ja muŋkka Feodorit, guhte vuođđudii kloastara Kolai jagi 1540, ja muŋkka Feognosti, guhte vuođđudii kloastara Ponoi báikái jagi 1574.
Guoládaga lullioasis lea maid leamaš unna gárjilaš veahkadat.
Dutkkiin eai leat dattetge ovttalágan oaivilat das, goas dat dohko lei boahtán.
Muhtumat jáhkket ahte gárjilaččat bohte 1000-logus gávpeolmmožin ja vearrováldin.
Báikenamain leat čielga duođaštusat das, ahte gárjilaš veahkadat lea leamaš omd. Lulábealde áhkkela sámiid guovllu.
Áhkkelsuopmanis ledje girjilaš loanat.
Ieš nammage ” Áhkkel ” lea jáhkkimis boahtán girjilašgielas.
Jahkečuđiid mielde eai lean dađe stuorit nuppástusat Guoládaga veahkadagas.
Olmmošlohku lei unni, ja Ruošša ráđđehus álggii 1860-jagiid oalgguhit olbmuid Suomas ja Norggas ásaiduvvat Guoládaga davvegáddái.
Jagi 1868 sidjiide addojuvvojedje vearrogeahpádusat, ja sii eai dárbbašan vuolgit soahtebálvalussii.
Loahpageahčen 1800-logu lei Guoládagas lutheralaš searvegoddi.
Jagi 1897 ledje 8 676 olbmo Guoládagas, ja dain ledje 1 736 (20 % sámit. 5 276 ryssar (60.8 % ja earát 1 667.
Jagi 1989 ledje vástideaddji logut 1 164 569 olbmo, 1 615 (0.2 % sámi, 965 727 (82.9 % ruošša ja earát 197 244.
Ruošša sámiid váldoealáhusat leat áiggiid čađa leamaš guolásteapmi ja meahcásteapmi.
Boazodoallu čoahkidii ovdal viehka unna doaluid.
Čielggas orru leamen, ahte boazodoalu mearkkašupmi Guoládaga sámiide lassánii 1600-logu rájis gitta 1800-logu rádjai, go boazu šattai deaŧalaš dinestussan dálvet ja riggodaga ja váikkuheami symbolan.
Maiddáid kloastariinge ledje iežaset ealut, omd. Beahcánkloasttar 1500-logus.
Bohccuid geavahit fievrun, muhto maiddái borramuššan.
Ássit leat skeŋkon bohccuid dahje máksán velggiid dainna lágiin, ahte adde bohccuid girkui.
Erohusat ledje boazodoalus siiddaid gaskkas.
Giliin oarjin olbmot barge eanaš guolástemiin, ja sis ledje unnán bohccot.
Siiddain oarjin ja siseatnamis barge eanaš latnjalassii meacásteamis, guolásteamis ja boazodoalus latnjalassii.
Dainnago goddenálli geahpánii, de boazodoalu mearkkašupmi lassánii.
Máiddái rádjegeassimat váikkuhedje Ruošša sámiid eallimii.
Jagi 1826 nannejedje Norgga ja Ruošša gaskasaš ráji, ja nu dat juhke sámiid siiddaid mat olle mearragáddái.
Dan ovdal siiddat ledje friddja sáhttán geavahit guohtumiid mat ledje muppe bealde ráji.
Norgga oaččui osiid Pasviikka ja Beahcáma siiddain, ja olles Njávdáma.
Dan ovdal lea Njávdáma siidda dálveorohat leamaš Suoma bealde, geasseorohat Norgga bealde, ja dasto vel leat ledje muhtun bearrašiin leamaš eatnamat Ruošša bealde.
Pasviikka sámit besse ain geavahit iežaset geasseorohagaid mearragáttis gitta jagi 1920 Dorpat-ráfisoahpamuša rádjai.
Jagi 1920 Suopma oaččui Beahcáma guovllu, ja norgalaččat oste hámmanvuoigatvuođaid 12000 norgalaš ruvdnui.
Nu masse Pasviikka sámit loahpalaččat iežaset mearraguolástanvuoigatvuođaid.
Jagi 1920 Dorpat-ráfisoahpamuš, go Suopma oaččui Beahcáma guovllu, mearkkašii ahte oassi Ruošša sámiin dalle šadde Suoma riikkavuložin.
Go ođđa rádji gessojuvvui, de deaivvai nuge šaddat, ahte oassi bearrašis báhce Ruošša beallái ja oassi Suoma beallái.
1920-logu rájis jahkái 1936 lei golleáigodat Guoládaga sámiid juohkelágan dutkama dáfus.
Ilbme nuppelot dieđalaš barggu sámiid birra, ođđa čállingiella ráhkaduvvui, mas ledje latiinnalaš bustávat, sámi studeanttat sáddejuvvojedje Leningradii Davviálbmogiid instituhttii jna..
Dat dagahii ahte boazolohku njiejai drástalaččat.
Kollektiviseren lei čađahuvvon jagi 1940, ja dalle ledje sámit 11 kolchosas.
Loahpageahčen 30-logu Stalin-áiggi terror lassánii, mii maid deaividii sámiide.
Olbmát sáddejuvvojedje giddagasleairraide dan botta go nissonolbmot ja mánát biddjojuvvojedje báikkiide mat leat rájis guhkileappos eret.
Jagi 1937 eiseválddit organiserejedje diggeášši, mii lea nammasuvvan sámiid suollelihttu, mas čuoččuhedje ahte sámit plánejedje vuođđudit sierra stáhta, mii dasto galgá lasihuvvot Supmii.
Dán dikki geažil dubmehalle 15 olbmo jápmimii, ja 11 olbmo sáddehalle giddagasleairraide, main vánit giige máhccan heakkas ruovttoluotta.
Muhtun čielggadeami mielde 48 sápmelačča steavlliduvvojedje 1930-logus, ja 43 sápmelačča sáddehalle giddagasleairraide.
Sullii 15 jápme juo dutkamiid botta illastemiid geažil.
Irolaš ášši lea vel, ahte ieš Stalin árvalii jagi 1948 ahte sámi sosialistalaš republihkka galgá vuođđuduvvot, masa buot njealji riikka sámit galge gullat.
Jurdda lei nu eahperealistalaš, ahte dat viehka farga hilgásii ja vajálduvai.
Maŋŋil soadi bođii ođđa časkkástat sámiide 1960-logus.
Ássiide addojuvvui golmma mánu siste fárret eret ja ohcat ođđa orrunsajiid, dasto bođii buldovssár ja njeiddii viesuid.
Eatnašat šadde vuolgit Lujávrái, ja doppe sii orro fulkkiid ja ustibiid geahčen.
Boađus lei alkoholisma ja ollu iežasgoddimat.
Kolasámiid duohtadilli bođii davviriikkaid sámiid dihtosii easkka jagi 1988, go Lovozerskaja Pravda almmuhii vuosttamuš artihkkal sin duohta dilis.
Artihkkala lei dárbu suoli fievrridit olgomáilbmái, dainnago daid áiggiid lei gildosis doalvut báikkálaš aviissaid Sovjehta olggobeallai.
Lovozero rahpasii olgoriikkalaš álbmotlahtuide easkka jagi 1990.
Jagi ovdal ledje Ruošša vuosttamuš sámit okto fitnan Skandinávias almmá dan haga ahte ledje almmolaš sáttagottis.
Áiggiid čađa leat mearriduvvon loahppameahttun ollu lágat, mearrádusat, dekrehtat, ukazat mat čuhcet álgoálbmogiidda.
Čilgehus mii dál čuovvu, lea vuođustuvvon guovtti assás čatnui, main goappašagain lea seammá namma, ” Status malotjislennykh narodov Rossii ” (” Ruošša unnalohkosaš álbmogiid status ”).
Čanut prentejuvvojedje jagi 1994, ja jagi 1999.
Áramus dokumeanta lea jagi 1822 rájis, ja dan namma lea ” Ustav ob upravlenii inorodtsev ” (” Vierrásiid (ii-ruoššaid) hálddašanortnet ”).
Ortnegii gullet 365 paragráfa. 1800-logus ortnet rievdaduvvojedje lasáhusaiguin máŋgii.
Maŋimuš variánta lea jagi 1892 rájis, ja lei fámus gitta Oktober-revolušuvnna rádjai.
Dan ortnega mielde ” ii-ruoššat ” juohkásit golmma jovkui: bissovaš ássit, nomádat ja golgolaččat.
Ruoššat eai sáhttán lobi haga ásaiduvvat guovlluide mat ledje várrejuvvon ii-ruoššaide.
Rihkkumiid oktavuođas maid geavahedje erenoamáš njuolggadusaid mat ledje dáid ii-ruoššaid várás.
Dát jagi 1822 ortnet dahje dan maŋŋelaš variánttat eai namahuvvo ruoššagielalaš girjjálašvuođas guoládatsámiid birra.
Vejolaš lea gal ahte dat ortnet geavahuvvui sámiide, dainnago daddjojuvvo ahte go komit jovde Lujávrái jagi 1886, de manne máŋga jagi ovdalgo sii ožžo almmolaš lobi ásaiduvvat.
Jagi 1868 guvllolaš eiseválddit sáddejedje jearaldaga sámiide, háliiditgo ásaiduvvat.
Guokte-čuođis vástidedje ” juo ”.
Vejolaš lea ahte dan jearaldagas lei dahkamuš duoinna ortnegiin.
Sámiid oassi lea siidduin 8-59, dan maŋŋil leat prentejuvvon boares dokumeanttat siidduide 59-89.
Sámiid govvideaddji teavstta álggus leat dábálaš dieđut, mat muitalit gos sámit orrot Ruoššas, mii sin lohku lea, sin historjá, sámiid riiddut Beahcán-kloastariin (son doarju sámiid).
Sámiid eananeaggátvuođas Jefimenko čállá ná: ” Ahte sámit eaiggádušše (ruoššagilli ” vladet ” = eaiggáduššat, hálddašit, isádastit) iežaseet duovdagiid ja eatnamiid dološ áiggi, ilbmá dain áššegirjjiin (gramotor) maid cára ja stuorraoaivámuš ain goasge mieđiheigga, ja máŋgosiin mat leat dain vearro- ja eanangirjjiin mat leat dáin áššegirjjiin.
I Siviila riekti 1. Bearašriekti (náittus, heajat, mieđusruhta)
Bearašolbmuid juridihkálaš dilálašvuođat (dáluisidit lea bearraša oktoválddálaš) 3.
Hovden ja fuolahus (hovden ii leat Guoládaga sámiin) 4.
Opmodaga oamastanvuogit (olmmoš opmodaga háldosis, oastin, skeaŋka, bargobálká) II.
Ráŋggáštusriekti (suolavuođat, beahttimat leat laskan maŋimuš áiggiid, boazosuolavuohta dábálaš, jugešvuohta ii mihkkege suttuid) III..
Servodateallin, duopmostuollu ja duomu ollašuhttin (stáhta lea stuorra bearaš bajimuš lea cára, geas lea váldi buohkaid badjel, ja juohkehaš geatnegas su jeagadit.
Ámmátolmmoš lea cára dáhtu čađaheaddji, ja su maid fertejit buohkat jeagadit.)
Hálddahuslaččat sámit leat juhkkojuvvon suohkaniidda (rg.
volost) ja suohkanat fas siiddaide (rg.
Juohke siidda ovddasta dihto ovttadat, mii gohčoduvvo siidačoahkkimin (ry. mir).
Juohke olmmoš ferte vuollánit siidačoahkkima mearrádusaide, mat leat bearašáššiin, duopmostuollo- ja riektegeavvanáššiin, muhto eai ráŋggáštusáššiin, servodatáššiin, oktasaš dinestusaid ja goluid juogadeamis.
Siidačoahkkimiidda besset dušše olbmát searvat.
Oppalaččat gehččon, de orru cáraáigi leat leamaš viehka positiiva Ruošša álgoálbmogiidda.
Ámmátlaš instrukšuvnnat ledje, ahte iešguhtet álbmotčearda galggai beassat lágidit áššiidis iežas riektenjuolggadusaid mielde.
Eará ládje go skandinávialaš vuolggahussárdnideaddjit dahke iežaset áŋgirvuođas, guđet dáhtto jávkadit sámiid ” čádjádusaid ” (” diidaoskkuid ”), de ruošša girkolaččat deattuhedje eambbo olgguldas girkomeanuid go siskkáldas váikkuhusa. ”
Sovjetáigodaga mannosaš lágat ja mearrádusat
Dán jovkui rehkenastojuvvojedje álggus 26 álbmoga, ja sámit ledje okta dain.
Bajimuš lohkorádji čoahkidii 50.000 olbmo, namalassii ahte stuorit álbmogat eai šaddan dan listui.
Unnimus álbmot, orohkat, ledje jagi 1926 162 olbmo, ja stuorimus, evenkkat, 38.805 olbmo.
Dát álbmogat ožžo dihto nugohčoduvvon sierravuoigatvuođaid, mat leat ain odnege.
Jagi 1993 mearridii Nationalitehtaráđđi Ruošša Lihttoválddi Alimus Sovjetas, ahte stuoridit dán joavkku golmmain álbmogiin mat orrot Kemero-guovllus, mii lea viehka guhkkin lulde.
Vuosttamuš ortnet mii guoská Ruošša davi álbmogiidda, lea jagi 1926 rájis, ” Soaittáhatortnet RSFSR davi báikegoddeálbmogiid ja čearddaid várás ”.
Dál geavahit ođđa tearpma ruoššagillii, ” tuzemets ” = álgoássi ”.
Paragráfas 1 rehkenastet daid álbmogiid maidda dát ortnet guoská, sullii 40 álbmoga, muhto sámit eai namahuvvo, nu ahte dat ii oro sámiide mearkkašan maidege.
Jagi maŋŋil almmuhuvvo mearrádus dáid hálddahusorgánaid rievttálaš doaimmain.
Jagi 1929 mearriduvvo álbmotlaš unnitloguid áššeolbmáid ortnet.
Dakkár áššeolbmáid (ombudsmän) lei vejolaš nammadit sierra dásiin, dattetge ii suohkana dásis.
Guoládagas vuođđuduvvui suohkan, mii njuolga gohčoduvvo Sámi suohkanin (ry..
Saamskij rajon), mas Jokanga lea guovddáš.
Sovjetuniovnna vuosttamuš vuođđoláhka, mii lea 10.7.1918 rájis, ii namat maidege unnitloguin iige álgoálbmogiin.
Nu lea maid duohta jagi 1936 vuođđolága hárrái, nugohčoduvvon Stalin-konstitušuvdna.
Sámegiela oahpahus nogai skuvllas, ja sámi oahppogirjjit, mat ledje almmuhuvvon, billistuvvojedje.
Áigodaga 1941-1985 lávejit gohčodit davvilaš álbmogiid goalus áigodahkan.
Nuppi máilmmesoađi áiggi davvilaš álbmogat ledje beassan soahtebálvalusas, muhto ollugat serve dattetge iešdáhtolaččat.
Sovjet-álbmot galggai šaddat homogena joavkun, mii geavahii ruoššagiela.
Ollu nationála guovllut ja suohkanat jávke.
Jagi 1970 lei nenehcalaš giella áidna davvegiella maid oahpahedje skuvllas, čieža giela oahpahuvvojedje vieris giellan.
Njukčamánus 1957 almmuhuvvui ortnet ” Doaibmabijuid birra mat galget buoridit davvilaš álbmogiid ekonomalaš ja kultuvrralaš ovdáneami ”.
Dát lei geavadis dakkár árvalus, ahte dát álbmogat galget ásaiduvvat ja unna gilážiin olbmot gurrejuvvot, mii sámiid dáfus geavai jagi 1964.
Sámiid dáfus álggii juoga dáhpáhuvvat 1980-logus.
Dalle lei hálddahusas Lujávrris juogalágan árvodásseortnet: bajimusas ledje ruoššat, dasto komit, ja vuolimusas ledje sámit.
Nenehcat leat nu unnán, ahte daid ii baljo fuomáš.
Loahpageahčen Sovjetáigodaga, suohkanis lei nugohčoduvvon álbmoga válljen orgána, mas ledje 55 áirasa, ja sis golmmas ledje sámit.
Jagi 1982 ilmmai vuosttaš áppesgirji gielddasámegillii 1930-logu rájis, jagi 1983 vuosttamuš sápmelaš searvvai davviriikkalaš sámekonferensii, ja radiosáddagiid álggahedje sámegillii Lujávrri kábelfierpmádagas.
Láhkaásahus Sovjetuniovnna njeaidáseami maŋŋil
Konstitušuvnnas eai namahuvvo dat álbmogat main lea sáhka, muhto muhtun lágas mii lea jagi 1996 rájis, celkojuvvo ahte davi unnalohkosaš álgoálbmogat leat álbmogat mat ásset dain guovlluin main sin máttarvánhemat leat árbevirolaččat ássan, bisuhan iežaset árbevirolaš eallinvugiid, ja main álbmotlohku ii leat eambbo go eanemusat 50 000 olbmo, ja maid lea vejolaš earuhit sin oktasaš sierra čearddalaš dovdomearkkaid geažil.
” Ruošša lihttoválddi gielas ” 1991 (láhka man mielde Ruošša álbmotláhtuin lea lohpi oažžut oahpahusa iežaset gillii jos dat leaš vejolaš, álbmogat main váilu čállingiella, galget oažžut vejolašvuođaid ráhkadit dakkára).
” Logahallan mas namahuvvojit dat main orrot unnalohkosaš davveálbmogat ” 1993 (ráđđehusa skihkádus, mas namahuvvojit Lujávrri, Kola ja Kovdor suohkanat Murmánskka oblasttas). ”
Heahtedilis mii lea davi unnalohkosaš álgoálbmogiid ekonomiijas ja kultuvrras, Siberias ja Gáidagas Ásias ” l995 (duma mearridan skihkádus). ”
Eatnanvuloš luondduriggodagaid geavaheamis ” 1995 (láhka man mielde oassi vuoittus galgá mannat guovllu álgoálbmogiidda). ”
Erenoamážit gáhttejuvvon luondduguovlluid birra ” 1995 (láhka man mielde álgoálbmogiin lea vuoigatvuohta joatkevaččat geavahit nationála párkkaid ja sullasaččaid). ”
Elliid birra ” 1995 (láhka man mielde álgoálbmogiin besset geavahit iežaset dološ meahcástanvugiid). ”
Nannánjuolggi birra ” 1995 (láhka man mielde álgoálbmogiin ja davi eará ássiin lea vuosttašvuoigatvuohta geavahit ealli resurssaid). ”
Bargguidahttimis ” 1996 (láhka man mielde stáhta erenomážit galgá fuolahit álgoálbmogiid bargguidahttima vuhtii válddedettiineaset sin árbevieruid). ”
Nationála ja kultuvrralaš autonomiija birra ” 1996 (hirbmat viiddis láhka man mielde stáhta galgá fuolahit ahte iešguđetge álbmoga kultuvra seailu ja ovdána, 21 paragráfa). ”
Lihttoválddi ulbmilprográmma ’ Davi mánát ’ áigodahkii 1998-2000 ”, 1997 (ráđđehusa mearridan skihkádus).
Buot golbma lága vulget sierranas stáhta addin doarjagiin, ja dát golbma lága leat vuođđovuoigatvuođaid ruŋgu, mii dáhkiduvvo Ruošša lihttoválddi vuođđolágas ja riikkaidgaskasaš prinsihpain ja norpmain.
Ruošša dutkiid mielde, mat dutket álgoálbmotáššiid, de Ruošša ráđđehus lea máŋimuš áiggiid ođđa láhkaárvalusaiguin fallehan dán golmma lága norpmaid.
Seammá norpmat leat eanandoalloeatnamiid lágas, maid duma dohkkehii 2002.
Eanaš boazoduovdagat gullet dán lága vuollái.
Seammá prinsihpat gávdnat maid vuovdelágas.
Čujuhettiinis láhkii ” Álgoálbmogiid vuoigatvuođaid dáhkidemiid birra Ruošša lihttoválddis ” (1999), presideanta Putin ásahii 24.3.2000 ortnega mii listuda Ruošša unnalohkosaš álgoálbmogiid.
Listtus oidnojit 45 álbmotčeardda, main máŋga leat hirbmat apmasat.
Sámit leat listtus, nugo Gárjila vepsálaččat ja izjoralaččat mat leat St. Petersburg gápoga birrasiin.
Sámiid rievttálaš dilli Ruoššas
Dat lea Sámiid vuoigatvuođaid lávdegotti raporta ” Russiske samers rettssituasjon ” (Ruošša sámiid riektedilli), mii lea jagi 1995 rájis ja maid Lars-Nila Lasko, Sergei Marotsjkin ja Sergei Nikitin čálle.
Das leat 37 teakstasiiddu, ja maŋimuš 11 siiddu gieđahallet sámiid ja eará davveálbmogiid dili.
Lasko ja duot nuppit geahčadit vuos Ruošša lihttoválddi dábálaš láhkaásahusáššiid, dasto vuođđolága mearrádusaid mat gieđahallet álgoálbmogiid, ja ii leat sáhka dušše paragráfas 69.
Sii duođaštit ahte jos lea riidu riikkaidgaskasaš láhkaásahusa ja Ruošša lágaid gaskkas, de riikkaidgaskasaš láhkaásahus galgá mannat ovddabeallái Ruošša lágaid.
Dasto sii čujuhit sierranas lágaide mat leat dohkkehuvvon jagi 1991 rájis, mat leat sullii seammahagat mat namahuvvojedje dás ovdalis.
Dasto geahčadit sierranas prográmmaid mat galget veahkehit dáid álgoálbmogiid seailut álbmogin.
Dasto geahčadit guvllolaš láhkaaddima ášši, ja buktet moadde ovdamearkka Jakutiijas ja Burjatiijas, ovdalgo geahčadit Ruošša sámiid.
Ruošša ráđđehus dohkkehii jagi 1993 logahallama unnalohkosaš álgoálbmogiid ássánguovlluin (geahča dás ovdalis).
Dasto dadjet Murmánskka oblastta hálddahusas ahte ledje nammadan Guoládaga álgoálbmogiid lávdegotti.
Dan almmolaš namma lei ” Davvilaš álgoálbmogiid doaimmaid lávdegoddi ”, ja das barggaiga eanaš okta sápmelaš ja okta ruošša ámmátolmmái.
Dat lei eiseválddiid ja sámiid gaskkusteaddji lađas, ja dat oaččui viehka ollu doaibmanfriddjavuođa geavadis, veahkehii sámi studeanttaid jna..
Dat fuolaha daid seammá áššiid go heaittihuvvon lávdegoddige.
Leana dási dumas eai leat sápmelaččat geat bealuštit sámiid beroštumiid.
Sátni ” ustav ” lea ” Rysk-svensk ordbok ” sátnegirjjis, 1916 = reglemente, förordning, lag, författning, ja sánit ” osnovnoj zakon ” = grundläggande lag (dasto ii mearkkaš ” grundlag, konstitution ”).
Murmánskka leana dahje fylkka leanaduma mearridii skábmamánu 26. b. 1997 ovdalaččas namahuvvon reglemeantta, mas leat 98 paragráfa lea lea 39-siidosaš prentejuvvon gihpa.
Reglemeanttas lea čuovvovaš oasit: Oassi I. Dábálaš mearrádusat Kapihttal 1.
Murmánskka leana territoriija.
Hálddahuslaš-territoriijalaš juohku Kapihttal 3.
Murmánskka leana stáhtaválddi organiseeren Oassi II.
Olbmo ja servodatláhtu vuoigatvuođat, friddjavuođat ja geatnegasvuođat Kapihttal 4.
Olbmo ja servodatláhtu vuoigatvuođat, friddjavuođat Murmánskka leanas Oassi III..
Doaimmaid čađaheami juohku Lihttoválddi ja Murmánskka leana gaskkas Kapihttal 5.
Doaimmat maid lihttováldi fuolaha ja doaimat mat čađahuvvojit ovttasráđiid Kapihttal 6.
Murmánskka leana opmodagat Kapihttal 8.
Murmánskka leana finánsavárit, leana bušeahtta ja vearro- ja bušeahttavuoigatvuođat Oassi V. Sosiálapolitihkka Kapihttal 10.
Sosiálapolitihka vuođđoulbmilat Kapihttal 11.
Bajásgeassin, oahpahus, kultuvra ja dieđa Kapihttal 12.
Veahkadaga sosiála suodjalus, bargosuodjalus ja dearvvašvuohta Oassi VI.
Stáhtaválddi čađaheapmi Murmánskka leanas Kapihttal 13.
Stáhtaválddi láhkamearrideaddji (ovddasteaddji) orgána Murmánskka leanas Kapihttal 14.
Fápmočađaheami orgánat Murmánskka leanas Kapihttal 16.
Leanaduma, guverneara ja fápmočađahanorgánaid gaskavuohta Kapihttal 17.
Báikkálaš iešstivren Oassi VIII..
Mo reglemeanta rievdaduvvo ja dievasmahttojuvvo (komplehttejuvvo) Oassi IX..
Loahpalaš ja gaskaboddasaš (rievdodilálaš) mearrádusat
Sámit namahuvvojit njuolga duššefal oasis II, kapihttalis 4 ja paragráfas 21: 1. ” álbmolaš unnitloguid suodjalus ja dan čađaheapmi, mat orrot Murmansk leana guovllus, čađahuvvo Ruošša lihttoválddi vuođđolága ja lihttoválddálaš láhkaásaheami mielde, 2.
Paragráfa 24 cealká ahte stáhta ja leana ovttas galget suodjalit davi čearddalaš joavkkuid dološ ássanguovlluid ja árbevirolaš eallinvuogi.
Paragráfa 40 cealká ahte ekonomalaš politihkka maiddái galgá siskkildit doarjaga unnalohkosaš čearddalaš joavkkuid árbevirolaš ealáhusaide.
Lujávrri suohkan lea virgái bidjan olbmo guhte galgá gieđahallat álgoálbmotáššiid.
Ruoššagielat tearbma lea ” obsjtjina ”, mii ruoŧagiela-ruoššagiela sátnegirjji jorgaleami mielde lea ” samfälld egendom, kommun, byalag, förening ”, ja eŋgelasgillii leat tearpma jorgalan ná: ” ancestral community ”.
Dieđuid mielde Guoládaga sámit leat vuođđudan ovcci dakkár bearašovttastumiid. Dát ovcci ovttastumi deaivvadedje skábmamánus jagi 2003 ja ráhkadedje plána man vuođul buoridit Guoládaga sámiid ekonomalaš, juridihkálaš, sosiála ja kultuvrralaš dili.
- álkkásmahttit ovttastumiiid sierranas doaimmaid ovddideami
- koordineret prošeavttaid mat gusket sámi ekonomalaš ja kultuvrralaš doaimmaide
- dahkat sámi kultuvrra eambbo dovddusin
- hábmet vuođustusa daidda maidda sáhttet ohcat doarjagiid
Dasto leat vel bidjan sierra ulbmiliid guđege sámi ealáhussii: boazodollui, guolástussii, duodjái, sávzzadollui, eanandollui ja turismii.
Dan dárbui maid čujuhit, ahte galggašedje oažžut áigái sámi parlameantta Guoládahkii.
Duot guokte sámi váldoorganisašuvnna, AKS ja OOSMO, dolle gieskat (guovvamánus 2005) čoahkkima mii nammadii bargojoavkku bargat Ruošša beallásaš sámedikki vuođđudeami áššiin.
Loahpageahčen dohkkehuvvon dokumeantta, leat golmma mielddusin ” the best ways to secure the Kola SamiŠs interests ”, árvalusat das, mo plána galgá čađahuvvot, ja listu mii čájeha sámi organisašuvnnaid mat leat registarastojuvvon Ruoššas, poastačujuhusaiguin.
Čoahkkimis vuođđudedje ovccelahtot bargojoavkku, mii joatká barggu.
Bargui leat ožžon veahki Norggas, Danmárkkus ja Estlánddas.
Guoládatsámit leat davveguovllu álbmogin seailluhan muhtun erenoamášvuoigatvuođaid dahje ovdamuniid dakkár vuogádaga mielde mii ráhkaduvvui juo sovjetválddi áiggi.
Odne dat erenoamášvuoigatvuođat leat čuovvovaččat:
- sámit ožžot dihto sajiin bivdit sáimmaiguin nuvttá dahje vuollegis mávssu ovdii (nubbi ášši lea dat ahte eiseválddit dávjá addet dakkár bivdosajiid main eai leat guolit)
- sámi studeanttat ožžot álkibut saji muhtun allaskuvllaide ja universitehtaide
Dihto erenoamášvuoigatvuođat gullet dušše sámiide, guđet orrot Lujávrris, Kolas ja Kovdoris (geahča listtu mii lea dás ovdalis).
Oppalaččat gehččon, de Guoládaga sámit ellet garra eallima, muhto gaskaneaset Lujávrri sámiid servvoštallamat leat virkui ja dahkaluddakeahttái.
Sii galledit guhtet guimmiideaset maŋŋit eahkedis, eai riŋges ovddalgihtii muitalan dihte ahte bohtet fitnat.
Sámesearvvit lágidit feasttaid jeavddalaččat.
Kultuvra lea ovdánan viehka johtilit maŋimuš guovttelot jagis.
Báhčinsuolavuohta lea valjis, muhto dasa eai veaje lágat maidege, go eai leat mekanismmat daid bearráigeahččat.
Iešmearrideami vuođđojurdda badjánišgođii čuvgehusáiggi mielde, 1700-jagi loahpageažis. Dalle impirduvvogođii álbmogiid iešmearridanvuoigatvuođa árvu danguvlui ahte livčče ideologalaš ja politihkalaš vuođđojurddan.
Ja dan áiggis ovddosguvlui lea dát vuođđojurdda ožžon hui alla ja fuopmášuhtti dási buorremuddui eanáš politihkalaš ovdánemiin.
Maŋŋá go ON (Ovttastahtton Nášuvnnat) vuođđuduvvui jagis 1945, sajáiduvvagođii iešmearrideami vuođđojurdda nu čavgagin ahte gárttai buot álbmogiid vuoigatvuohtan.
Maiddái oidno hui valljet ja čielgasit nuppiid-ge guovddáš álbmotvuoigatvuođalaš instrumeanttain. Lea maid moanaid gerddiid dovddastuvvon ON.:
Álggos iešmearridanvuoigatvuohta čuolbmaduvvui viehkamuddui koloniijaid ieččanasvuođa rahčamiidda ja ođđa álbmotstáhtáide mat das maŋŋá ceagganišgohte ja šadde duohtan.
Dán áigodaga mielde gehččui ja ipmirduvvui iešmearridanvuoigatvuohta seammaláhkái go dan oktavuođas goas diehto eanagáhppálga ássit, makkár-fal čerdii ležžet gullevaččat, gáibidišgohte ásahit iežasit stáhta.
Maŋimuš 20-jagi siste goit lea čielgaseabbot oidnošgoahtán ahte vuoigatvuohta oažžut iešmearrideami, galggašii leat buot álbmogiid vuoigtavuohta, ja ii dušše geavahuvvot koloniija áššiid oktavuođas.
Maŋimuš logijagiid leat ON-lágádusat, stáhtat ja olmmošvuoigatvuođa áššedovdit dađi dárkileabbot deattuhan ahte dát vuoigatvuohta gullá maiddái álbmogiidda mat eai leat stáhta dahje koloniija olles álbmot oktiibuot.
Dál go duoba» álbmot ” ii šat dušše dárkkut stáhta ássit lohkkon oktiibuot, lea ON-vuogádat geavahišgoahtán iešguđetlágán bargančielggadusa» álbmot ” ” - duohpagii.
Maiddái lea ON, danrájis go lea háleštišgoahtán eamiálbmogiid vuoigatvuođain, atnigoahtán moattelágán čielggadusa» álbmot ”» álbmot ” - duohpaga oktavuođas.
ON maiddái lea, dan rájis go gieđahallagođii eamiálbmot-áššiid, atnigoahtán diehto bargančielggadusaid dakko mii gusto duohpagii» eamiálbmot ”.
Dás fuomáša ahte duohpagat leaba hui seammalágánat. Lea čielggas ahte ovtta stáhta čearus sáhttet gávdnot eambo-go dušše okta álbmot.
Danne leat máŋga gelbbolaš ON-ásahusa, dakkárat-go Olmmošvuoigatvuođa komitea, Nállevealáheami komitea ja Olmmošvuoigatvuođaid Vuollekomitea, dáid maŋimuš áiggiid olu háviid duođaštan dan ahte eamiálbmotjoavkkut hui bures vedjet leat dakkár olbmot geaidda galggašii dovddastit vuoigatvuođa iešmearrideapmái.
Maiddái dakkár ovttastumit go omd. Eurohpá Uniuvdna (EU) leat mieđihan ahte eamiálbmogiidda berre juolluduvvot iešmearrideami vuoigatvuohta.
Jos dát galgá ollášuvvat, ferte áššáiguoski olmmošjoavku deavdit daid eavttuid mat olmmošvuoigatvuođa gáibádusa mielde leat dán álbmoga iešvuohtan.
Otne lea stáhtáid gaskkas govdagis oktsasašipmárdus dasa ahte eamiálbmogat leat dakkár joavkkut main livčče vuoigatvuohta oažžut iešmearridemi.
Declaration on Indigenous Peoples), ii oktage šat čuoččut dan oainnu ahte eamiálbmogiin ii livčče iešmearridanvuoigatvuohta.
Davviriikkat datte-ge deattohit nugo eatnašat nuppiin stáhtain, dalle go vuos juo lea dovddastan ahte galgá juolluduvvot vuoigatvuohta iešmearrideapmái, ahte stáhtaid territoriala integritehta vuođđojurdda bidjá čavges ráddjejumiid dán vuoigatvuhtii.
Dalle dát stáhtat oaivvildit, nuppiin sániigiin, ahte dat dilálašvuohta goas eamiálbmogiidda berrešii addot iešmearrideapmi, ii dandihtii mieđit dáid álbmogiidda vejolasvuođa gáibidit iehčanasvuođa man vuođul fas ceggešedje sierra stáhtaid.
Dát čuoččuhus heive hui nannosit daid eavttuide maid olmmošvuoigatvuohta ovdanbuktá.
Dat ahte álbmogis lea iešmearridanvuoigat vuohta, ii dandihtii dárbbaš guoskkahallat gážaldaga livčče-go olmmošnjulgosa vuođul vejolaš cegget iehčanas stáhta.
Gávdnojit sierralágán oainnut dasa ge ahte addá go álbmogiidgaskasaš riekti positiiva vuoigatvuođa eretgaikumii.
Jos dákkár vuoigatvuohta gávdnoš, de boahtá geavahussii goit dušše dalle go diehto álbmot gillášgoahtá lossa vealáhemiid iežas ruovttustáhta siste, ja ii dalle go álbmoga iešmearridanvuoigatvuođa gažaldat loktejuvvo ovdan.
Muhtin suokkardusas mii geahčada bargančielggadusaid maid ON siste lea geavahan eamiálbmogiid buohta, čájehuvvo ahte sámit leat eamiálbmot ja máŋga ON-ásahusa leat-ge duođaštan ahte sámit olmmošnjulgosa vuođul galget oidnojuvvot eamiálbmogin.
Dán máiddái dovddastit buot stáhtat main leat sápmelaš ássit, ja dát ipmárdus ii otne šat sakka eahpiduvvo ii-ge hástaluvvo.
Dasa maid oažžu cealkit ahte otne lea áibbas čielggas ahte sámiide ferte dovddastuvvot eamiálbmotsajádat dan objektiiva vuođustusa mielde mii cealká ahte dát álbmot deavdá daid oppalaš eavttuid maid olmmošnjuolggus bidjá duohpagii» álbmot ” – mas maid dalle lea vuoigatvuohta iešmearrideapmái.
Dát mii dás bajábealde lea daddjon ja maid ON-ásahusat maiddái lea deattohan, namahuvvon bargočielggadusain» álbmot ” - duohpaga hárrái, vuđolaččet nanne dan oainnu ahte sámit leat okta álbmot.
Eai Davviriikkat ge šat otne vuostálastte dan čuoččuhusa ahte sámit leat álbmot mas lea iešmearridanvuoigatvuohta.
Čoahkkáigeassima oktavuođas oažžu roahkkadit dadjat ahte maiddái» eai-stáhtaceggejeaddji ” olmmošjoavkkut mat ásset fámusleamen stáhta siste, dahje geaid duovdda ollá moatti stáhtarájá badjel – sáhttet leat» okta álbmot ” geain dalle olmmošnjulgosa mielde lea vuoigatvuohta beassat ieččanasat dahkat mearrádusaid.
Dát guoská maiddái» eaistáhtaceggejeaddji ” eamiálbmogiidda, ja sámit leat dakkár álbmogin masa galgá addojuvvot iešmearrideami vuoigavuohta.
Deike gullet prinsihpalaččat buot mearkkašahtti gažaldagat mat gusket dasa movt álbmot dáhtošii seailluhit ja ovdánahttit servodaga kultuvrralaš, sosiála ja ekonomálaš beliid.
Dása čatnasit omd. skuvla- ja oahpahusáššit, dearvvasvuođalaš ja sosiála dikšumat ja media.
Ovddimužžii iešmearrideami gažalda siskáldas áspeavttas boahtá, ii unnimustá eamiálbmogiid bealde, n. g. resursadimenšuvdna man vuollái boahtá eamiálbmogiid máholašvuohta beassat mearridit iežas luondduvaljjiid badjel ja dat-ge bealli ahte sis ii oačču eretváldit birgenvejolašvuođaid.
Eamiálbmogiid kultuvra ja servodat leat čavga giddejuvvon árbevirolaš eatnamiidda ja čáziide ja luondduvaljjiide mat doppe gávdnojit.
ON-ásahusat mat deattohit ahte eamiálbmogiin lea iešmearridanvuoigatvuohta, leat erenamážit fuopmášuhttán ahte eamiálbmogat galget iehčanasat beassat háldet ja mearridit eatnamiideaset ávkkástallama, ealáhusaideaset ja luondduvaljjiideaset badjel.
Sámiid hárrái leat dat ONásahusat mat duođaštit ahte sámiin lea iešmearrideami vuoigatvuohta olmmošnjulgosa vuođul, erenamažit cealkán ahte sámit leat dakkár álbmotjoavku mas lea váldi luondduvaljjiides badjel ja sis ii moktege oačču váldit ceavzinvejolašvuođaid eret.
Maiddái EU dovddaha dákkár oainnu.
Davviriikkat leat duođaštan, Eamiálbmotjulggástusa barggu vuolde, ahte sin oaidnu lea ahte eamiálbmogiid iešmearrideapmi maiddái sistisdoallá resursadimenšuvnna.
Iešmearrideami olggut áspeakta sistisdoallá vuoigatvuođa mii addá buot álbmogiidda válddi mearridit makkár oktavuohta dás galgá leat olgomáilbmii.
Olggut áspeavtta hárrái lea juo dál fuomášuvvon ahte sámiide ii datte-ge addojuvvo makkár-ge vejolašvuohta ceggešgoahtit iehčanas stáhta.
Unnit gáibádusat gal lihkká-ge oidnojit olggut áspeavtta ektui mat gusket ja leat dehálaččat sámiide.
Omd. besset sámit ovddastit iežaset álbmogiidgaskasaččat ja mearridit iežaset politihkalaš státusa, maiddái dakko mii guoská sámiid Máilbmeservodagalaš oktavuhtii.
Sámiid iešmearrideami vuoigatvuohta duohtandahkko ovddimustá sámiid iežas mearrideddji lágádusaid bokte. Otná dilis dát dáhpáhuvvá vuosttažettiin Sámedikkiid vuolde.
Lassin dasa ahte sámit seailluhit, dikšot ja čálgadit iežaset servodatlágádusaid ja - ásahusaid, leat sámit fárus maiddái muđui-ge májoritehta servodaga beaivválaš eallimis.
Sámiid iešmearrideami ollášuhttin čađahuvvošii ain geahppaseabbot jos sápmelaš ovddasteaddjit besset oasálastit eaisápmelaš mearrideaddji orgánaid doaimmaide.
Iešmearridanvuoigatvuođas oppalassii álbmotvuoigatvuođa oainnu mielde
2.1 Álbmogiid iešmearridanvuoigatvuohta – Historjjálaš perspektiivva bealis
Álbmogiid iešmearridanvuoigatvuođa vuođđojurdda lea áiggiid čađa čálgan dábálaš politihkalaš ovdánemiin rattát.
Iešmearrideami jurdda leamaš ságastallama vuolde juo nu dolin go čuvgehusfilosofiija álbmotieččanasvuođa ideaid áiggi.
Sihke ránskka ja ámeriikkalaš váldegomiheami áiggi, 1700 jagi loahpageažis, čuožžánii iešmearrideami gáibádus ja šattai stáhtaásahusa geađgejuolgin.
Álbmogiid ieččanasvuohta lei-ge mii dagai saji láhkavuđolaš válddigeavaheapmái daid vuođđolágalaš servodatsystemaid siste mat dalle ceggejuvvojedje.
Lei olbmuid iežas guorraseapmi láhkanjuolggadusaide, mat e.e. ledje válbmejuvvon servodatsoahpamuša teoriijaid bokte, mat adde láhkanjuolggadusaide čadni deattu.
Iešmearrideapmi lea áiggiid čađa ovddastan politihkalaš idea, idedologiija, vuođđojurdagiid ja viimmat iešmearridanvuoigatvuođa.
USA presideanta, Wilson hápmii ja evttohii 14 čuoggá dasa movt loahpahuvvošii vuosttaš máilmmesoahti. Ja maiddái guoskkahuvvui iešmearrideami gažaldat.
USA ii datte-ge searvan lahttun Álbmotlihttui, ja dát lei-ge váldosivvan dasa ahte iešmearrideapmi ii njulgestaga namahuvvon ja bidjon oassin lihtu sisdollui.
Goit šadde ráhkaduvvot arvatmađi bienalaš oassenjuolggadusat maid ferte ipmirdit dohko ahte iešmearrideami prinsihpat leat duođalaččat geavahuvvon.
Ovdamearkan sáhttá leat dat govdagis veahádatálbmogiid suodjalus mii ceggejuvvui Álbmotlihtu veagal.
Guovddáš áššin vuostas máilmmesoađi maŋŋá šattai jearaldat movt veahadagaid suodjaleapmi berrešii čađahuvvot.
Iešmearrideami prinsihppa lei unnitlogu álbmogiid gáhttema lágalaš ja politihkalaš geađgejuolgin, ja mieđiheapmi dasa ahte ráfi ollášuhttimii lei dehálaš dorvvastahttit vuoigatvuođa maiddái daid olbmuide / álbmogiidda mat eat beassan cegget iežaset stáhtaid.
Álbmotlihttu geahččalii álggahit ja doibmiibidjat álbmogiidgaskasaš ođasmahtton vuogádaga ja dan galggai áigáioažžut go gevaha álbmogiid iešmearrideami vuođđojurdaga iešguđetge láhkai, dađemielde movt diehto dáhpáhus ja dilli gáibida.
Eurohpá boares keaisárválddit šadde álbmotstáhtan nu guhkás go lei vejolaš, ja veahádatjoavkkuide ásahuvvojedje gáhttensystemat.
Maiddái lei dán oktavuođas ásahuvvon nuppelágan vuohki bealuštit veahádatjoavkkuid dađemielde go dakkárat leat oidnosii sajáiduvvan.
Lassin dasa ahte Álbmotlihtu unnitlohkosystema lei vuođđuduvvon álbmogiid iešmearridanprinsihpa ala, lei systema, álbmotlága bokte, danseammás maiddái ráfi oláheami ja álbmogiidgaskasaš vuogádaga neavvun, maid dát ođđa máilmmeorganisašuvdna galggai vákšut ja bearráigeahččat.
Jagi 1945 ON-ceggama máŋŋá lea álbmogiid iešmearrideapmi hábmejuvvon dego livčče joba vuoigatvuohta.
Iešmearrideapmi heivehuvvui ja ovdánii vuođđojurdagis gitta duohtavuohtan.
Dán oaidná čielgaseammosit 1966 ON:a Siviila ja politihkalaš vuoigatvuođaid konvenšuvnnas (CCPR) ja ON:a Ekonomálaš, sosiala ja kultuvrralaš vuoigatvuođaid konvenšuvnnas (CESR).
Iešmearridannjuolggus čátnasii eanemustá koloniijaid loahpaheami rahčamusaide ja ođđa iežžanas álbmotstáhtaid ceggenmeannudemiide.
Otne lea hui čilges gamus dohko guvlui ahte iešmearridanvuoigatvuohta ii moktege sáhtte ráddjejuvvot nu ahte gustošii aiddo dušše árbevirolaš koloniijaid heaittieami áššiide.
Dát dovddastus lea eanemustá oidnošgoahtán eamiálbmotgažaldagaid ektui.
Evttohuvvon, jagi 1994 ON:a eamiálbmotvuoigatvuođa julggástus, man olmmošnjulgosa vuolitkomiáuvdna lea válbmen, sistisdoallá moanaid ártihkkaliid eamiálmotnjulgosiid birra.
Maŋimuš jagiid leat maiddái soames gelbbolaš ON-organa mannan viehhka guhkás dohkkehit eamiálbmogiid iešmearridannjulgosa.
Otne lea ráđđehusaid dásis arvagis čavges ovttamielatvuohta das ahte eamiálbmogiidda, geat bures-ge devdet ” álbmot ” - duohpaga eavttuid, galgá juolluduvvot iešmearrideami vuoigatvuohta.
Barggus mii dahkko ON:a eamiálbmotvuoigatvuođa julggástusa vuolde, leat davviriikkat soahpan ja oláhan ovttatmielatvuođa dási, man veagal árvalit julggástussii bidjat eamiálbmogiid iešmearridannjulgosa (- vuoigtvuođa). Dás leat diehttalas lagabuid čilgejuvvon ráddjemat, ovddimustá dakko mii guoská stáhtaid territoriala integritehtii.
Sullasaš ovdáneapmi lea dovdošgoahtán guovlludáset servviid bealde, nugo EUs ja Ameriikalaš Stáhtaid Ovttastumis (OAS).
OAS:a siskkobealde lea dál doaibma jođus ráhkadit sierra eamiálbmotjulggástusa ámeriikka nannámii, mii e.e. sistisdoallá mearrádusa eamiálbmogiid iešmearrideami vuoigatvuođas.
2.2 Iešmearridanvuoigatvuođa álbmotvuoigatvuođalaš vuođđu
Álbmogiid vuoigatvuohta iešmearrideapmái lea otne olmmošrievttálaš eavttuid vuolggabáikin.
Iešmearrideapmi lea ON-soahpamuša sisdoalu oassin, ártihkkaliin 1(2) ja 55 ja kápihttaliiin XI ja XII..
Iešmearrideami njulgosa gážaldat lea maiddái gieđahallon moanaid cealkámušain ON:a Váldočohkkámis, numo cealkámušat 1514 (XV.), 1541 (XV.), 2625 (XXV).
Maiddái lea iešmearridannjuolggus giddejuvvon olu eará álbmogiidgaskasaš ja guovlolaš neavvuide nugo Helsset-julggástus, áfriikalaš soahpamuš olbmuid ja álbmogiid vuoigatvuođain ja KSSE:a Paris-cealkka ođđa Eurohpá hárrái.
ON:a Gearretstuollu (International Court of Justice) lea maid dovddastan álbmogiid vuoigatvuođa iešmearrideapmái máŋggain áššiin.
2.2.1 Iešmearridanvuoigatvuohta olmmošvuoigatvuohtan
Iešmearrideami vuoigatvuohta lea maiddái otne-ge vuhtiiváldon kollektiiva olmmošnjuolggusvuohtan.
Álbmogiid vuoigatvuohta beassat geavahit iešmearrideami vuogasvuođa, lea nannejuvvon dán guovtti deháleammos olmmošvuoigatvuođa konvenšuvnnain maid ON lea dohkkehan; CCPR ja CESCR.
Vuoigatvuohta lea kollektiiva vuoigatvuohta» buot álbmogiidda buorrin ”.
Oktasaš ártihkkal 1, eahpevirggálaččat jorgaluvvon dárogillii ja das sámás:
Dán vuoigatvuođa veagal galget sii luođuid ja sorjjekeahttá beassat mearridit iežaset politihkalaš sajiset ja oainnuideaset, ja ovddidit ekonomálaš, sosiála ja kultuvrralaš čálgamaset.
Konvenšuvnna oasseváldit, maidda gullet maiddái stáhtat mat guddet hálddašeami ovddasvástádusa ii-iehčanas-eatnamiid ja vákšunguovlluid badjel, galget rahčat dohko guvlui ahte álbmogiid iešmearrideami vuoigatvuohta ollášuvašii, ja maiddái galget gudnejahttit dán vuoigatvuođa nugo ON-sohpamuša njuolggadusat gáibidit. ”
Iešmearrideapmi lea dasto nammejahkii dohkkehuvvon olmmošvuoigatvuohtan sihke julggástusas ja doibmaplánas mat almmustuvve Olmmošvuoigatvuođa Máilmmekonfereansa (1993) maŋŋá.
Doppe nannejuvvui e.e. ahte vuoigatvuohta iešmearrideapmái lea lunddolaš oassin álbmogiidgaskasaš olmmošvuoigatvuođa suodjaleamis ja maiddái lea iešvuođas oppamáilmmálaš. Máilmmekonfereanssa ulbmilin lea čálgadit máilbmevuogádaga mii ollásit lea ceggejuvvon ON-soahpamuša ala.
Iešmearridanvuoigatvuođa čađaheapmi lea nuppiid olmmošvuoigatvuođaid ja vuođđo-iehčanasvuođa ollášuhttima eaktun, ležžet dal dát siviila, politihkalaš, ekonomálaš, sosiala daje kultuvrralaš vuoigatvuođat.
2.2.2 ILO-soahpamuš 169 álgoálbmogiid ja čeardaolbmuid váras – ráddjejumit
ILO-soahpamuš 169 álgoálbmogiid ja iehčanas stáhtaid čeardaálbmogiid váras, dohkkehuvvo muhtimin ja vaikke-ba dávjá ge álbmotvuoigatvuođalaš neavvun go sámi iešmearridanvuoigatvuođa áššit beavdáduvvojit.
Lea váttis čuoččuhit ahte ILO 169 sáhtašii leat iešmearrideami vuođustussan, sivas danne go soahpamušas lea sierra mearrádus, ártihkkal 1 (3), mii gáržžida» álbmogiid ” njuulggusvuođa oažžut iešmearrideami / iešhálddašeami:
Dát mieldesbuktá ahte konvenšuvdna ii guoskkahala álbmogiid iešráđđema gažaldagaid.
Vaikke ILO 169 sistisdoallá muhtinmađe dakkáraš cealkagiid mat dovdamassii gusket sámiid iešhálddašeami beliide, ii datte-ge leat heivvolažžan geavahit konvenšuvnna vuođustussan gáibidit sámi iešráđđema njulgosa go geahččá ášši álbmotvuoigatvuođa bealis.
ILO deattoha ahte gealbu mii boahtá ovdan ártihkkalis 1(3), vuolgá dan eavttus ahte ILO fámudus dušše gieđahallá njulgosiid mat gustojit sosiala ja ekonomálaš diliid mearrideapmái.
Iešmearridanvuoigatvuohta čájeha muhtin iešvuođaid go buohtastuvvo nuppiid njulgosiidda maid jagi 1966 konvenšuvnnat dáhkidit.
Dál juo oažžu cealkit ahte mearrádus lea buriid muniid heivehuvvon dan bákkolaš prosessii mii gávdno konvenšuvnna vuolde. Olmmošvuoigatvuođa Komitea lea, ođasmahtton vuogádagastis, dovddastan dan ahte iešmearridanvuoigatvuohta váikkuha maiddái movt nuppiid individuala váidalusaid vuoigatvuođaid čilgešii. Vaikke lea gal nu ahte ii vel otne sáhte atnit dákkár ipmárdusa vuolggabáikin jos hálida ovddidit individuala guoddaleami.
Goabbágelágán geavaheapmi čájeheaba ahte árt.1 ii gáržžit dohko ahte dušše guhte-ge stáhta olles álbmot gieđahallo dáid njuolggadusaid mielde, muhto maiddái álgoálbmogat, goit-ge muhtin olis, suodjaluvvojit árt.1 vuolde.
Dábálaš álbmotvuoigatvuođa oahpu mielde sirrejuvvo dávjá maiddái ON-konvenšuvnna árt.1 siskáldas ja olgguldas iešmearridanvuoigatvuhtii.
Go dát maŋit gehččojuvvo guhkimussii olli vuogi mielde, sáhttá oaivvilduvvot vaikke-ba ieččanasvuohtan, mii mearkkaša ahte álbmot oažžu ásahit iežas stáhta maid nuppit stáhtat dohkkehivčče, de dákkár dáhpáhusas ferte deattohit ahte olgguldas iešmearridanvuoigatvuohta sistisdoallá maiddái muhtinmađi unnit olahagaid, dakkáriid go vuoigavuohta oasálastit álbmogiidgaskasaš dásis.
Dát ii guoskka daid beliide maid álbmotvuoigatvuohta gáibida dalle jos muhtin álbmogat oaivvildit ahte sii ánssášit dievas ieččanasvuođa, mii mieldesbuvttášii ahte dát olbmot áigot čegget sierra stáhta alcesit.
Olmmošvuoigatvuođa buohta deattohuvvojit dávjá iešráđđennjulgosa siskáldas olahagat, mii mearkkaša ahte álbmot oažžu váljjet jođiheaddjiidis ja ovddasteaddji servviidis ja maiddái beassat oasálastit almmolaš váldehálddašeamis ieažs ruovtturiikka siste.
Iešháldenvuoigatvuođa siskáldaš olahat mearkkaša eanetlogu álbmogiid buohta ovddimustá ahte dat ožžot ásahit demokráhtalaš stáhtaháldenvogádaga, muhto veahádatolbmot stáhta siste ožžot gáibidit sihke oasálastima dábálaš demokráhtalaš struktuvrraide ja cegget iežaset sierralágán vugiid maid vuođul vedjet čađahit demokráhtalaš oasseváldima.
Sihke Olmmošvuoigatvuođa Komitea láhtten- ja háldenvuoigatvuođalaš ovdáneapmi čájeha olu stáhtaid siste ahte iešmearridanvuoigatvuohta ii leat» gáldnan duoba ” muhto lea álššas ja čálgil.
Dát ovdáneapmi lea eanaš oasis čuožžilan gáibádusain maid eamiálbmogat birra máilmmi leat ovddidan oažžut stáhtaid ja álbmogiidgaskasaš servodaga dovddastit ahte eamiálbmogiin lea iešmearrideami vuoigatvuohta nannejuvvon ja duođaštuvvon.
2.3 Čoahkkáigeassu iešmearideami vuoigatvuođa ja álgoálbmot-duohpaga gaskavuođas
Dilálašvuohta gaskal duohpagiid álbmot, eamiálbmot ja iešmearridanvuoigatvuohta gieđahallo lagabuid dás vuolábealde ja gehččo maiddái áššáiguoski álbmogiidgaskasaš konvenšuvnnaid ektui, dakkárat go jagi 1966 ON-konvenšuvnnat ja ILO 169.
Duogáščilgehussan dáid háleštallamiidda ovddiduvvo dás gráfalaš čoahkkáigeassu mii čájeha movt guhtegelágán álgoálbmotduoba geavahuvvo dán oktavuođas.
Čilgehusat: Govvehusa vuolggabákin lea dakkár ahte diehto joavku sáhttá leat sihke álbmot ja veahádat álbmotnjulgosa mielde.
Muhtin máilmmi eamiálbmogiin vedjet gullat goappáge joavkku vuollái (nr 1 ja 5 čujuhit duohpagii» čeardaálbmot ” ILO 169 oktavuođas).
Datte-ge lea maid nu ahte soames nuppit joavkkut, mat gohčodit ieččaset eamiálbmogin, eai deavdde daid eavttuid mat čuovvolit» álbmot ” ” - duohpagis, mii vuolgá jagi 1966 soahpamušas (nr 2 ja 4, dakko mii guoská čearddaálbmot-duohpagii).
Álbmotnjuolggus ii čielggat duohpaga» eamiálbmot ”.
Duolle-dálle deattuhuvvo ahte ILO 169-ártihkkal 1(1)(b) čielggadivčče duohpaga eamiálbmot, muhto virggálaččat dát dušše muitala guhte álbmotjoavku gahčašii soahpamuša heivehanavádaga siskkabeallái.
Ártihkkal 1(1)(b) čuodjá ná;
ILO 169 eamiálbmotduoba lea dandihtii relašuvnnalaš.
Soahpamuš eaktuda ahte earát go namahuvvon eamiálbmogat leat stáhta valdohálddašeaddjin.
Jos galget juksát eamiálbmotdási (dahje čeardaálbmoga dási), ILO 169 ipmárdusa mielde, ii leat doarvái deavdit dušše dáid dás namahuvvon objektiiva kriterijaid.
Lassin soahpamuš gáibida ahte álbmotjaovku maiddái ieš-ge dovddaha iehčas eamiálbmogin (dahje čeardaálbmogin).
Go buohtasta eará figgamušaide maiguin lea geahččaluvvon čielggasinoažžut eamiálbmotduohpaga, oidná ahte ILO 169 fátmasta hui govdagit.
Nugo dás boahtá oidnosii, lea ieš-dovdáhahttima eaktu guovddážis maiddái Cobočielggadusas.
Lassin galggašii vuhtiiváldit maid man sakka Cobo-čielggadus deattuha dan beali ahte olmmošjoavkkus mas dás lea sáhka, lea čavges oktiigullevašvuohta diehto ruovttueatnamii.
Maiddái Máilmmebáŋku lea válbmen ja dohkkehan eamiálbmotpoliciija, mii galggašii leat bagadeaddjin báŋkui go čađaha doaimmaid stáhtain gos maiddái eamiálbmogat ásset.
Dát polisiija buktá bargančielggadusa eamiálbmotduohpagis:
Dás oaidná ahte Máilbmebáŋkku čielggadus lea mealgatmuddui seammá go Cobo-čielggadus oaniduvvon dahje čoahkkáigesson hámis.
3.1.2 Sámit gehččojuvvon eamiálbmogin olmmošvuoigatvuođa ipmárdusa mielde.
Buohtastettiin eavttuid maid vuođul dovdášii diehto eamiálbmoga ovddabealde namahuvvon bargandefinišuvnna ektui ja makkárat ovddimustá livčče sámiid iešvuođat, de čielgá hui bastilit ahte sámit leat eamiálbmot álbmotvuoigatvuođalaš oainnus, makkár fal juo bargandefinišuvdna geavahuvvošii.
Sámiin lea iežaset kultuvra, iežaset giella, iežaset ealáhusat ja sis dasto maid lea hui nana historjjálaš čanastat árbevirolaš eana- ja čáhcebirrasiidasaset.
Dasalassin leat sámit ieža-ge čađagaskka deattuhan ahte sii leat eamiálbmot, mii čearddalaččat čuoldása eret Guoládaga ja Fennoskándia nuppiin olmmošjoavkkuin.
Sierra ON-organat leat olu dáhpáhusain duođaštan ahte sámit leat eamiálbmot álbmotvuoigatvuođa kriterijaid ektui.
E.e. lea Olmmošvuoigatvuođa Komitea, geahčadaladettiin Norgga njeallját ja Ruoŧa viđát áigodatráporttaid, cealkán ahte sámit leat eamiálbmot goappáge dáin riikkain, ja danne galgá CCPR:a árt.
Maiddái Davviriikkat nannejit ahte sámit leat sierra álbmot.
Suoma vuođđalága §17 cealká ahte sámit leat dohkkehuvvon eamiálbmogin Suomas. Maiddái Suoma Sámediggeláhka duođasta sámiid leamen eamiálbmogin.
Muhto ii Ruoŧa vuođđoláhka eai-ge eará Ruoŧa láhkaásahusat namat makkár-ge oktavuođas ahte sámit livčče eamiálbmot. Datte-ge le Ruoŧŧa olu virggálaš oktavuođain deattuhan sámiid sajádaga eamiálbmogin.
3.1.3 Makkár erohus lea gaskal eamiálbmogiid ja veahádagaid vuoigatvuođain álbmotrievtti ektui
Olmmošvuoigatvuohta maid ii čielggadala duohpaga ” veahádat ”.
Datte-ge oažžu dadjat ahte eanaš daid kriterijain mat leat eamiálbmoga erenoamášvuohtan – nugo oktasaš giella ja kultuvra – leat olu veahádagaid dovdamearkan.
Numo jo dás bajábealde lea árvaladdon, lea okta dain guovddáš áđain bárgandefinišuvnnas mii dárkilastá geat leat eamiálbmogat, namalassii eamiálbmogiid čavges historjjálaš oktavuohta árbevirolaš eatnamiidda. Ná ii leat dilli ” veahádagaid ” bealde.
Čanas diehto eanagáhppálahkii, lea-ge dalle dat iešvuohta mii eamiálbmogiid čuoldá veahádagain eret go ášši árvvoštallá olmmošvuoigatvuođa oainnu bealis.
Čearuide čatnasan áhta, namalassii eamiálbmogiid árbevirolaš eatnamiidda, ferte oažžut alimus deattu, dandihtii go eamiálbmogiid vejolašvuohta seailluhit ja ovdánahttit iežaset sierra kultuvrra, lea čavgasit giddejuvvon dáid olbmuid vejolašvuođaide ávkinatnit árbevirolaš eatnamiideaset, čáziideaset ja luondduvalljiideaset mudui.
Lassin dán čavges oktavuhtii eanaguovlluide, leat eamiálbmogat buorremuddui bisuhan iežaset servodatvuogádagaid ja sakka eanet go mii lea dilli veahádagaid bealde.
Erohus eamiálbmogiid ja veahádagaid gaskkas lea njunusáššin, danne-go vuoigatvuođat mat olmmošnjulgosa bokte gullet eamiálbmotsajádahkii, leat sakka earát go mat gustojit veahádagaide.
Veahádagaid vuoigatvuođat, mat eanemustá bohtet oidnosii ON:a Veahádatvuoigatvuođaid Julggástusas, leat luonddustes individuala, mii mearkkaša dan ahte baicce gullet veahádatjoavkku guhtege lahttui, eai-ge olles jovkui, vaikke lea gal nu ahte muhtin vuoigatvuođaid sáhttá buorrinatnit ovttas nuppiin joavkolahttuiguin.
Oktagerdánit daddjon, lea earru veahádagaid vuoigatvuođaid ja eamiálbmogiid oktasaš vuoigatvuođaid gaskkas dakkár ahte veahádagaid vuoigatvuohta mearkkaša dan ahte veahádaga indiviiddaide lea addon vuogasvuohta seailluhit ja ovddidit iežaset identitehta eanádatservodaga siste, go fas eamiálbmogiid oktasaš vuoigatvuođat deattuhit eamiálbmogiid njulgosa seailluhit ja ovdánahttit sin iežaset sierralágán servodagaid ja servodatvuogádagaid eanádatservodaga báldii dahje sáhttá maiddái dadjat, rattát eanádatservodagain.
Nuppedáfus fas eamiálbmogiid oktasaš vuoigatvuođat rahčet dan mihtu guvlui ahte eamiálbmogiidda addošii vejolašvuohta dahkat ja čađahit iežaset mearrádusaid.
Beassat fárrui birastahtti váldoservodaga politihkalaš systemaide, lea eamiálbmoggiida nuppidáset dahje seskundeara áigumuššan - ja válljenluođuid – vuoigatvuohta.
Álbmotnjuolggus lea bajimužžii lokten eamiálbmogiid oktasaš vuoigatvuođaid ja dát čilgejuvvo dávjá nu ahte eamiálbmogiid váttisvuođat leat ovddimustá čuožžilan das go joavku (dahje álbmot) eambogo ovttatolmmoš lea gártan gillát vealáheami.
Vaikke sápmelaš ain duolle-dálle gártá vealáhuvvot, sámiid ovddasteaddjit datte-ge ovddimustá deattuhit daid problemaid maiguin olles álbmot, joavkun, šaddá rahčat.
Sámit galget dalle vuhtiiváldot ” eamiálbmogin ”, ja eai-ge veahádahkan.
Lea jearaldat dalle movt duoba ” eamiálbmot ” šaddá ipmirduvvot go biddjo duohpaga ” álbmot ” (people) ovddabeallái ja meroštallo álbmotnjulgosa ektui.
Go Kirby-čielggadus suokkarduvvui, bođii ovdan ahte duohpaga ” álbmot ” bargandefinišuvdna lea hui sullii seammá go ” eamiálbmot ” - definišuvdna mii dás ovdalis juo lea guoskkahallon.
Áidna erohus lea ahte ” eamiálbmot ” - dajaldat sistisdoallá oktavuođa ja gaskavuođa nuppi váldohálddašeaddji jovkui.
Eamiálbmogiin lea, nugo nuppiin eará álbmogiin ge lea, oktasaš historjjálaš dološ, čeardadovddaldagat, kultuvra, giella, osku ja identitehtta.
Lassin dása sáhtašii cuiget ahte bargandefinišuvdna mainna dárkkuha ” eamiálbmoga ”, hui olu deattuha čatnasa diehto eatnamii gos dát olbmot ásset ja ellet, ja maiddái muittuhuvvo ahte dáin olbmuin leat iežaset servodatásahusat mat doarvái bures vedjet ovddastit álbmoga.
3.1.5 ” Álbmoga ” ja ” stáhta ” gaskavuohta dakko mii gusto iešmearrideami vuoigatvuhtii
Álbmotvuoigatvuođas lea oppalaččat dohkkehuvvon dakkár vuođđojurdda mii cealká ahte olmmošlaš vuoiggalašvuođat namalassii galget juohke dáfus leat olbmuide buorrin.
Numo dás ovddabealde lea árvaladdon, de lea nu ahte olmmošvuoigatvuođa áššedovdiid eanetlohku, ja nu maid eanaš stáhtat-ge, leat ovttaoaivilis das ahte olmmošvuoigatvuohta maiddái gullá sidjiide geat dušše leat ” álbmogat ”.
Lea oppanassii-ge lihkká ovttamielatvuohta das ahte olmmošlaš vuoigatvuođat eai sáhte addot stáhtaide.
Vaikke ná leš-ge, muhtimin datte-ge gullojit dakkár fuopmášumit mat geažidit dohko ahte dalle go álbmotnjuolggus hállá buot ” álbmogiid ” iešmearridanvuoigatvuođas, de lea dalle sáhka stáhta olles álbmogis.
Dát cealkadat addet muhtunmađi rávvagiid dasa movt ártihkkala 1 dajaldat ” álbmot ” galggašii ipmirduvvot.
India dalle oaivvildii ahte vuoigatvuohta mii bukto ovdan CCPR:as ja CESCR:as dušše guoská álbmogiidda guhte leat amasválddiid vuollásažžan, ja ii ieččanas sorjjekeahtes stáhtaide dahje álbmot-osiide dahje čearddaide, nu ahte ii gustošii ” álmogiidda ” eará oktavuođain go dalle go lea sáhka olles álbmogis mii lea stáhta siste dahje eanagáhppálaga alde.
Frankriika, Nederlánda ja Duiska vuostálaste dan ipmárdusa maid India dás buvttii ovdan.
Nederlánda ja Duiska fuopmášuhtiiba ahte iešráđđenvuoigatvuohta lea dán oktavuođas juolluduvvon buohkaide, ja ii-ge dušše álbmogiidda mat leat olggobeale-válddiid vuollásažžan.
Dasalassin oaivvildii Nederlánda ahte buot figgamat geahpedit iešmearrideami vuoigatvuođa oláhaga, dahje buktet eavttuid mat eai leat váldon sisa CCPR:ii ja CESCR:ii, ja gártet dalle mieldesbuktit garra ráddjemiid iešmearideami vuoigatvuhtii. Ja dát dagahivčče dan ahte vuoigatvuođa universála fápmu geanohuhttošii olu.
Duiska fas buvttii dan oainnu ahte India áddejupmi lea njulgestága daid sániid vuostá mat oidnojit ártihkkalis 1, ja oaivvildii vel ahte juohke ráddjejupmi iešmearridanvuoigatvuhtii maiddái rihkku CCPR:a ja SESCR:a ulbmiliid.
Ránska lasihii ahte India árvalus geahččalit gáržžidit iešmearridanvuoigatvuođa heiveheami maiddái manná ON:njuolggadusa vuostá.
Dás oaidná ahte dát stáhtat juo CCPR- ja SESCR-rátifikašuvnna áiggi ledje dan oainnus ahte vuoigatvuohta beassat dahkat ieččanas mearrádusaid, ii dušše leat fámus koloniija diliid vuolde, muhto gullá ráddjekeahttá buot álbmogiidda.
Goalmmát komitea iežas oaidnu gal orruleamen dakkár ahte iešmearrideami vuoigatvuohta ii sáhte ráddjejuvvot dán dilálašvuhtii, muhto baicce lea universála.
Dákkár oaidnu lea maiddái ožžon doarjaga ON-njuolggadusaid bealde, go oasit mat gustojit iešmearrideapmái čujuhit e.e. dán julggástussii;
Go dás čujuhuvvo ” álbmogiidda ”, sátni lea eanetlogu hámis, ferte dalle dakkár loahppaipmárdusa dohkkehit ahte ” álbmogat ” main ON-njuolggadusa bokte lea iešmearridanvuoigatvuohta, eai dárbbaš leat dakkár olmmošjoavkkut mat oktiibuot dahket oppa álbmoga stáhta dahje guovllu siste.
Resolušuvnna 1541(XV) sánit, dohkkehuvvon ON:a Váldočoahkkimis 1960, sáhttet áddejuvvot nu ahte dalle juo lei Váldočoahkkima jurdda ahte diehto avádat sáhttá leat eambbo-go ovtta álbmoga ruoktun.
Dás orru boahtimen ovdan ahte dalle juo go CCPR:a ja CESCR:a rátifikašuvnna čađahuvvui, lei ulbmilin ahte sátni ” álbmot ” mii lea oktasaš ártihkkalis 1, galgá áddejuvvot nu ahte guoská buot álbmogiidda, ii-ge dušše álbmogiidda mat dahket olles stáhta ráhkadusa.
Goit-ge lea nu ahte dušše geažiduvvo dán guvlui.
Veadjá leat dalle maid vejolaš ahte jagi 1960 gasku lei háldejeaddji ipmárdus dakkár mii oaivvildii ahte ártihkkala 1 sátni ” álbmot ” galgá áddejuvvot nu ahte dát leat stáhta dahje koloniija olles álbmot oktiibuot.
3.1.6 Buot álbmogiid – maiddái eamiálbmogiid – vuoigatvuohta iešmearrideapmái álbmotrievtti vuođul.
Muhto vaikke leš-ge lean eahpečielggas jagi 1966 konvenšuvnna rátifiserema áigge, ii dandihtii dárbbaš leat nu ahte nuppástuvvamat eai veaje leat danrájis dáháphuvvan.
Numo lea juo geažiduvvon dás, álbmotnjuolggus ii leat áiggis bisánan, muhto čálgá dađistaga ja čuovvu ovdáneami ja nu bissu áigedásis.
Maŋimuš logijagiid mielde leat eanet ja eanet álbmogiidgaskasaš álbmotnjulgosa áššedovdit ja ON-organat álgán dađi čielgaseabbot deattuhit ahte álbmogiid vuoigatvuohta beassat dahkat mearrádusaid iežaset miela mielde ja ieččanasvuođas, maiddái gullá álbmogiidda main ii leat iežaset sierra stáhta. Ja dán vuoigatvuođas ii sáhte čuoldit eamiálbmogiid eret.
Erenoamážit lea Olmmošvuoigatvuođa Komitea cealkán ahte ii leat doarvái go okta stáhta muitala siseatnanlaš nášuvnnala válgalágain, danne go iešmearridanvuoigatvuohta mearkkaša olu eanet go dušše dábálaš válgaoasálastima.
Baicce lea Komitea oaivil ahte iešmearridanvuoigatvuohta mieldesbuktá maiddái vuoigatvuođa olbmuide beassat hálddašit ovdáneamiset iežaset stáhta siste eará vugiid mielde go dušše váldit oasi dábálaš válggaide seamma dásis ja seamma eavttuiguin go váldoálbmot.
Muđui lea dát oppalas cuigehus oanehaš ja geardu ártihkkala teavstta.
Ovdalis dás lea ILO 169 (1989) deattuhan ahte konvenšuvdna ii váldde beali áššái mii guoská eamiálbmogiid iešmearridanvuoigatvuhtii.
Datte-ge ILO 169 sistisdoallá ráiddu mearrádusaid mat hui sakka darvánaddet dán gažaldahkii.
ILO 107 lei dohkkehuvvon ja fámus 1957 rájis.
Mii eanemusat lea nuppástuhtton ILO 169 teavsttas ILO 107 ektui, lea ahte assimilašuvnnalaš áigumušat eai oidno ILO 169:is.
Dandihtii go ILO 169 lea ceggejuvvon dán vuođđojurdaga ala, šaddet máŋga mearrádusa darvánit iešmearrideami vuoigatvuhtii.
Lea mealgatmuddui eaktun ahte eamiálbmogat galget beassat háldet dáid badjel, jos galget nagodit seailluhit servodagaset ja servodatásahusaideaset.
Kristian Myntti lea gohčodan ” iešmearridanvuoigatvuođa ” mii almmustuvvá ILO 169:is» ethno political self-government”:an.
Son oaivvilda ahte vaikke ILO 169 ii árval makkár-ge vuoigatvuođa mii dolvvošii ieččanasvuođa guvlui, de lihkká-ge addet ILO 169-njuolggadusat ovttas ártihkkaliiguin 14, 15 ja 6, hui čilges vuoigatvuođa eamiálbmogiidda hálddašit iežaset árbevirolaš eatnamiideaset.
Datte-ge ILO 169 geavaha duohpaga ” eamiálbmot ” dakkár vuogi mielde mii fátmasta maiddái joavkkuid mat dábálaš álbmotnjulgosa mielde eai livčče ” álbmot ”.
E.e danne sistisdoallá konvenšuvnna árt.1(3) vuolle-eavttu mii dárkilastá ahte ” álbmot ” - duohpaga geavaheapmi konvenšuvnnas ii galgga álbmotnjulgosa oktavuođas dagahit makkár-ge nuppástusaid ” álbmot ” - namahussii.
Jagis 1993 sohppui ON:a Eamiálbmotbargojoavkkus (WGIP) das movt Eamálbmotjulggástus galgá hábmejuvvot.
Julggástusas leat ráidu ártihkkalat mat jogo gieđahallet iešmearridanvuoigatvuođa dahje čatnet fuopmášumi iešmearridanvuoigatvuhtii.
WGIP:a eatneorgana, ON:a Olmmošvuoigatvuođa Vuolitkomišuvdna, dohkkehii Eamiálbmotjulggástusa ja oinnii dan heivvolaččat govahallamen eamiálbmogiid olmmošlaš vuoigatvuođaid.
Vuolitkomišuvnnas leat mielde 26 sorjjekeahtes olmmošvuoigatvuođa áššedovdi.
Jagi 1993 áigge ledje arvatmađi máilmmi alimusdási áššedovdiin dan oainnus ahte eai dušše stáhtadahkki álbmogat, muhto maiddái eamiálbmogat, vedjet galgat dohkkehuvvot vuoigatvuođa subjeaktan álbmotnjulgosa buohta.
Dás vuolábealde čielggaduvvo lagabuid maid Eamiálbmotjulggástus árvaladdá iešmearrideami vuoigatvuođas. Maiddái vuhtiiváldo iešmearrideami vuoigatvuođa ávnnaslaš sisdoallu.
Jagis 1996 ságastalai ON:a Čearddavealáheami komitea (CERD) iešmearrideami vuoigatvuođas dakkár sániiguin mat muitaledje ahte CERD:a oaidnu lei nu ahte iešmearrideami vuoigatvuohta maiddái gullá álbmogiidda mat ásset ieččanas stáhtaid siste.
Dát cealkka livčče gal galgan áddejuvvot dohko ahte čujuhuvvo dušše CCPR ártihkkalii 1.3, mii geatnegahttá stáhtaid doaibmat nu ahte iešmearrideami vuoigatvuohta dahkkošii duohtan.
Ártihkkala 1.3 ealáskahttin CCPR:a ja CESCR:a siste datte-ge veadjá leat áigevuoiŋŋa boađus dalle go konvenšuvnnat válbmašuvve.
Danne lei lunddolaš ipmirdit CERD:a nu ahte komitea ii sániin ” álbmot ” dárkkuhan stáhtaid dahje territoriijaid buot ássiid oktiibuot.
Ain lassin fuopmášuhtii CERD ahte;
Lea miellagiddevaš geahčadit mo CERD boahtasta iešmearridanvuoigatvuođa dasa movt njuolggus attášii ovttatolbmui vuogasvuođa beassat fárrui servodateallimii.
CERD orru doarjumen dan oainnu mii sirrešii álbmogiid vuoigatvuođa eret ovttatolbmo vuoigatvuođas ja ii dalle sáhte čuoččuhit ahte iešmearrideami vuoigatvuohta dušše addošii stáhta olles álbmogii, mii galgá ipmirduvvot mearkkašeamen buot stáhta olbmuide oktiibuot.
CERD datte-ge ii leat cealkán erenamažit eamiálbmogiid iešmearrideami vuoigatvuođas.
Jagiid 1990 lohpageažes ja jagiid 2000 álggus lea Olmmošvuoigatvuođa Komitea gártan válbmet ja čalmmustahttit oainnustes das geaid gohčodivčče ” álbmogin ” CCPR árt.1 ektui.
Dát ovdáneapmi lea arvagit báisan dan geažil go komitea lea ferten meroštallat eamiálbmogiid vuoiggalaš sajádaga árt.1 buohta.
Guoskkakeahttá gažaldaga movt definerešii ártihkkala 1 duohpaga ” álbmot ”, lea komitea, čujuhettiin dasa ahte eamiálbmogat leat iešmearridanvuoigatvuođa subjeaktan, dahkan čielggasin ahte sáhttet bures-ge gávdnot eanet go dušše okta álbmot stáhta siste.
Komitea evttoha dasalassin ahte systema man veagal árbevirolaš eamiálbmotvuoigatvuođat leat duššaduvvon, galgá heaittihuvvot dan sivas go rihkku konvenšuvnna ártihkkala 1. ”
Eamiálbmogiid iešmearridanvuoigatvuohta ártihkkalis 1 vuogáidahttui vuostaš geardde dalle go komitea gieđahalai ráportta mii bođii dakkár stáhtas man alimus duopmostuollu duođaštii ahte leat gávdnomis eanet go okta ” álbmot ” áššáiguoski stáhta rájáid siskkobealde.
Komitea lea loahppacealkagiinis buktán vuođustuvvon čujuhusaid jogo ártihkkalii 1 dahje namahussii ” álbmogiid iešmearrideami vuoigatvuohta ” go lea ožžon ráporttaid Mexikos, Norggas, Australias, Danmarkkus ja Ruoŧas.
(Suoma ráporta geahčaduvvo golggotmánus 2004.)
Numo geavai Kanada ráportta gieđahallamis 1999, go komitea erenamášit deattuhii iešmearridanvuoigatvuođa resursadimenšuvdna (árt 1, oassi 2) dalle go dán vuoigatvuođa galgá heivehišgoahtit eamiálbmogiid buohta.
Čoahkkáigeasustis deattuhii komitea ahte Australia e.e. berrešii čađahit dárbbašlaš vuolggahemiid nannet eamiálbmogiideaets (indigenous inhabitants) sajádaga mearrádusčađahemiin go dakkár áššit gieđahallojit mat gusket dáid olbmuid árbevirolaš eatnamiidda ja luondduvalljiide.
Vaikke Olmmošvuoigatvuođa Komitea stáhtaráporttaid gieđahallama bottus lea vuhtiiváldán ártihkkala 1 iešmearrideami vuoigatvuođa dego olmmošlaš vuogatvuohtan, lea komitea dattege eaktodáhtolaččat garván hástalusa iskat mearrádusaid heivvolašvuođa go guoddalanprosedyra lea ovdan konvenšuvnna fákultatiiva protokolla vuolde.
Ja go iešmearrideami vuoigatvuohta gullá álbmogii, komitea oainnu mielde, de dalle ovtaskaččat eai sáhte leat gártan gillát dán rihkkuma geažil.
Gearreduššama bottus komitea beahttalii 1987 ” admissibility ” - mearrádusastis gieđahallat ášši konvenšuvnna ártihkkala 1 vuolde, muhto deattuhii danseammás ahte duođaštusat mat ledje vuođđun gearretáššis, bures julošedje guorahallot konvenšuvnna nuppiid mearrádusaid ektui, nugo árt.27 mii gusto veahádagaid vuoigatvuođaide.
27 oktavuođas. Ovdal go komitea attii loahpalaš oainnus, mii muitala ahte Kánada lea rihkkon árt. 27, smiehtadalai komitea ná:
(eahpevirggálaččat sámás): ” Vaikke ášši álggu rájis lea hábmejuvvon dego livčče árt. 1 rihkkojuvvon, ii datte-ge sáhte eahpidit ahte guoddalus bajida olu gažaldagaid mat gahččet árt.27 vuollái ”
Dán duogáža ektui ii dáidde leat imáš ahte komitea muhtin iežas gieskadis áššiin mat jođihuvvojedje fákultatiiva protokolla vuolde, hui njuolgut lea dovddastan ahte árt.1 iešmearrideamis, vaikke dás lea sáhka kollektiiva vuoigatvuođas man ii sáhte dadjat lea rihkkojuvvon ovttaskačča buohta, lea lihkká-ge viehkamuddui váikkuhan komitea loahpalaš oainnu konvenšuvnna nuppiid mearrádusain, nu maiddái árt.27 veahádatvuoigatvuođain.
Áššis Apirana Mahuika et al v. Nya Zeeland dahkkui ná go maori eamiálbmoga guolástanvuoigatvuođat ja sin sadji riikka guolleindustriijas ledje gearreduššama vuolde.
Ná maid lei áššis Diergaardt et al.
v. Namibia, dás čujuhuvvui ártihkkaliidda 25 (politihkalaš oasálastinvuoigatvuođat) ja 26 (ii-vealáheapmi) maid árt.1 leš váikkuhan.
Ášši gieđahalai dan, galget go olbmot guhte dušše oanehis áiggi lea ássan Ođđa Kaledonias beassat oasálastit álbmotjienastemiide go territoriija boahttevuohta šaddá mearriduvvot.
Nugo dás vuolleleabbos árvaladdo, lea maiddái ON:a Áššedovdiid čoahkkin cealkán Iešmearridanvuoigatvuođas dan guvlui ahte eamiálbmogat ležžet dakkár álbmogin mat álbmotnjulgosa ektui livčče gearretsubjeaktan.
Viimmat oažžu dadjat dan-ge ahte maiddái čearuid ja guovlluid dásis leat áššit gieđahallon das geat livčče ” álbmot ” álbmotnjulgosa vuođul.
Jagis 1998 celkkii Kanada alimus duopmostuollu das makkár livčče oassestáhta Quebec:a vejolašvuođat dorvvastit álbmotnjulgosii doarjaga dihtii jos ovddida ieččanasvuođa gáibádusa.
Duopmostuollu deattuha lossagit ahte álbmotnjulgosa mielde sáhttet stáhta siste ássat eambo go okta álbmot.
Quebec-duomus muittuhii Kanada Alimus Duopmostuollu maiddái Quebec:a eamiálbmogiidda;
Ii dupmostuollu goit-ge gártan, eará áššiid meannudeami geažil, erenamažit hállat Quebec:a eamiálbmogiid birra.
Orru goit leamen nu ahte lea Kanada Alimus Duopmostuolu oaidnu ahte maiddái eamiálbmogat nugo leat-ge, galget dohkkehuvvot gearretsubjeaktan dán oktavuođas.
Čoahkkáigeasu bottus oažžu mieđihit ja doalahit čielggasin ahte maiddái eai-stáhtadahkki álbmotjoavvkut guhte ellet doaibmi stáhta siste, besset leat ” álbmogin ”, ja dandihtii galget oidnojuvvot gearretsubjeaktan álbmotnjulgosa ektui.
Maiddái EU arvá doalahit ahte eamiálbmogiidda galgá juolluduvvot iešmearrideapmi.
Davvi Oláhusa Doaibmaplána 2004-2006 man EU:a Ministarráđđi dohkkehii čakčamánu 29. beaivvi, 2003, sistisdoallá dákkár mearrádusa;
3.2 Mo galggašii ipmirdit álbmogiidgaskasaš konvenšuvnnaid.
Muhtin ipmárdussii guoski vuođđojurdagat
Wien-konvenšuvdna 1969 cegge vuođđojurdagiid dasa movt álbmogiidgaskasaš soahpamušaid galggašii ipmirdit.
Wien-konvenšuvnna vuođđojurdagat leat muđui dohkkehuvvon dábálaš olmmošvuoiggalaš prinsihppan mat galget váldot vuhtii beroškeahttá das lea-go áššáiguoski stáhta dohkkehan Wien-konvenšuvnna.
Wien-konvenšuvnna ártihkkala 31 mielde, galgá konvenšuvdna vuhtiiváldot buorredáhtolašvuođa vuoiŋŋas ja nugo konvenšuvnna dajaldagat juohkebeaivválaččat impirduvvojit go daid geahččá konvenšuvnna ulbmila ja áigumuša čuovggas.
Go áiggošii oažžut buoremus oaivila, berre váldobagadussan váldit vuolggačuoggá lunddolaš oaivilsisdoalus.
Namahusaide sáhttá bidjat erenamaš oaivilsisdoalu mii spiehká árvagit lunddolaš oaivilis, ja nu jos nagoda duođaštit ahte oasseváldiin lei áigumuš dajaldahkii addit erenamaš oaivilsisdoalu, oainne Wien-konvenšuvnna ártihkkala 31 (4): ” A special meaning shall be given to a term if it is established that the parties so intended, ” ja eahpevirggálaččat dárogillii: ” En spesiell mening skal gis til et begrep dersom det er godtgjort at [konvensjons] partene hadde slik hensikt, ” ja dasalassin eahpevirggálaččat sámegillii: ” Erenoamáš oavil galgá addot diehto duohpagii jos duođaštuvvo ahte (konvenšuvnna) oasseváldit nu ledje hálidan. ”
Dan gažaldaga ektui, lea go sámiin vuoigatvuohta beassat ieža mearridit álbmotnjulgosa fámudusa veagal, ferte nugo bajábealde daddjo, váldit merošteami vuollái dan mii lea dajaldaga ” buot álbmogat ” oaivilsisdoallu ON-konvenšuvnnain dakko mii gusto (1) siviila ja politihkalaš vuoigatvuođaide, ja (2) ekonomálaš, sosiala ja kultuvralaš vuoigatvuođaide, ja maiddái mii gusto soames álbmogiidgaskasaš instrumeanttaide.
Namahusa ” buot álbmogat ” dulkoma vuolggabáikin lea Wien-konvenšuvnna ártihkkala 31 (1) mielde, dajaldaga lunddolaš oaivilsisdoallu.
Bajábealde lea dás árvaluvvon mii livčče duohpaga ” álbmot ” lunddolaš oaivilsisdoallu.
Vuođđun dás lea ahte buot álbmotjoavkkut mat devdet duohpaga ” álbmot ” eavttuid / kriterijaid, fertejit boahtit kategoriija ” buot álbmogat ” vuollái dan vuogi mielde mii dábálaččat biddjo dán namahussii.
Dát galget leat ipmárdusa geađgejuolgin – jos fal ovdabargguin dahje eará gearretádjagiin ii boađe ovdan diehtu mii dorjjošii earralágán áddejumi.
Vaikke Wien-konvenšuvdna álgodásis lea-ge hábmejuvvon dan ektui mo konvenšuvnnat čállojit maid stáhtat ieža čađahit ja vákšot, ja konvenšuvdna lea jaskat álbmogiidgaskasaš vákšunorgánaid sajis das mii guoská konvenšuvnnaid dulkomii, de datteUN International Court of Justice ja diehto álbmogiidgaskasaš organat mat ceggejuvvojedje vákšut ovttat konvenšuvnnaid n. g. ” treaty bodies ” – omd. ON:a Olmmošvuoigatvuođa Komitea.
Wien-konvenšuvnna ártihkkalis 32 daddjo ahte livčče lunddolaš guovzat lasi diehtogálduid, maiddái konvenšuvnnaid ovdabargguid ja geahččat movt dilit ledje soahpama ja dohkkeheami ággi, ja fidnet dáhkádusa dan oaivilsisdollui mii ásahuvvui go ártihkkala 31 vuođđojurdagat ledje duogážin.
Maiddái veadjá leat dárbbašlaš dahkat ná, go ártihkkala 31 leamaš vuođđun ja mii addá moives / eahpečielga dahje njođvon, ja vaikkeba áddetmeahttun bohtosa.
Láhkadieđa lea lunddolaččat maiddái lágalaš doaimmaid alladási neavvun go álbmogiidgaskasaš soahpamušain áigu oažžut áddejumi.
Eamiálbmogiid vuoigatvuohta iešmearrideapmái lea eanet ja eanet šaddan dutkamiid áhtan, ja dakko bokte lea-ge eambo vuhtiiváldon ahte dát vuođđovuoigatvuohta gullá eamiálbmogiidda, goittot muhtin eamiálbmogiidda.
Son dás geassá ovdan e.e. olmmošvuoigatvuođa komitea fuopmášumiid dalle go dat geahčadii Kanada áigodatráportta (1999), goas komitea dohkkehii ja vuhtiiválddii eamiálbmogiid ” álbmogin ” álbmotrievtti (njulgosa) vuođul.
Thornberry maid muittuha ahte muhtin ráđđehusat, nugo New Zealand, leat buorrinváldán ahte álbmogiidgaskasaš lágalašvuohta lea bures čálgamen ja oidnomen lea ovdáneapmi mii dađe eanet vuhtiiváldá ahte lea vuoiggalaš juolludit iešmearrideami maiddái álbmogiidda mat ásset ieččanas stáhtaid siste.
Kristian Myntti, árvala ahte eamiálbmogat áddemis leat " álbmot ", unnimustá goit sosiala, kultuvrralaš ja etnologalaš ipmárdusa vuoiŋŋas.
Lassin dadjá ahte eamiálbmogat vedjet leat dakkár olmmošjoavkkut maid álbmotnjulgosa vuođul sáhtašii oaidnit " álbmogin ", muhto ii dát mieldesbuvttášii dan ahte eamiálbmogat sáhttet iežaset čuoldit eret ja mannat ieččanasvuhtii doaibmi stáhtaid siste.
Myntti deattuha ahte áidna eamiálbmogat mat ásset dakkár stáhtain mat leat vuođđodási eahpedemokráhtalaččat dahje vealáheaddjit, sáhttet gáibidit ieččanasvuođa.
Son loahpaha dajaldagain ahte stáhtaid vuostehágut addit eamiálbmogiidda iešmearrideami, čujuhettiin dasa ahte sii ballet luovusgaikumis, ii dalle sáhte duhtavaččat vuođustuvvot.
Ted Moses, doalaha fas ahte oktasaš ártihkkal 1, namahuvvon ON-konvenšuvnnain, ii daga iige ásat vuoigatvuođa iešmearrideapmái, muhto baicce duođašta ja vuhtiiváldá dán vuoigavuođa mii galgá buot álbmiggiidda addot buorrin.
Cealká maiddái ahte lea áibbas čielggas ahte vuoigatvuohta gullá eamiálbmogiidda.
Son dán oktavuođas čájeha ahte ON:a Áššedovdiid čoahkkin eamiálbmogiid iešmearridanvuoigatvuođas lea dadjan ahte eamálbmogat leat ” iežas álbmot ” mii sáhttá gáibidit iešmearrideami.
James Anaya maid lea dan oaivilis ahte eamiálbmogat leat " álbmot " álbmotrievtti (- njulgosa) vuođul ja dát vuoigatvuohta beassat ieš mearridit maiddái gullá eamiálbmogiidda.
Son maiddái čuoččuha ahte arvat ON:a gealbo-organain leat gutnejahttán ahte eamiálbmogat leat ” álbmot ”, nu go ON:a Olmmošvuoigatvuođa Komitea ja CERD.
Son ii dohkket dološ dábiid jurdaga mii doallá gitta das ahte eai earát go koloniijat ja stáhtaid olles álbmot oktiibuot ožžot čađahit iehčanas mearrádusaid. Dát jurdda lea vealáheaddji go ii juollut iešmearrideami daidda ollugiidda ” eai-stáhtalaš álbmogiidda ”.
Lasiha son ain nu ahte vuorasáigásaš, konservatiiva stáhtiičádnon ipmárdus dán vuoigatvuođa hárrái, lea ánakronismalaš otná máilmmis gos eatnamiidgaskasaš rájáid mearkkašupmi lea hui olu geahppánan.
Anaya maid čuoččuha ahte dál lea vuoiggalaččat dohkketmeahttun figgat áddet duohpaga " álbmot " nu ahte eamálbmogat čuldošedje vuoigatvuođa oamasteaddjiin eret.
Son čájeha ahte álbmogiidgaskasaš konvenšuvnnaid dulkonprinsihpat (oainne Wien-konvenšuvnna) nannejit ahte duohpagat galget ipmirduvvot lunddolaš oaivilsisdoalu vuoiŋŋas.
Duoba " álbmot " dulkojuvvon earraláhkái ja nu ahte eamiálbmogat gahččet olggobeallái, šaddá rihkkut dáid vuođđojurdagiid.
Ain lassin Anaya deattuha nuppi deahálaš čuoggá dán áššis.
Son oaidná nu ahte arvagis oassi vuostehágu álgovuođus, lea boasttoáddejumi boađus dakko buohta ahte iešmearrideami ollášuhttin dáhpáhuváš aiddo dušše dalle go ieččanas sorjjekeahtes stáhta ásahuvvo.
Son láittaša dákkár stáhtabealátlaš lahkaneami go dát lea menddo ollu čatnasan oarjemáilmmi teorehtalaš smiehttamii gos stáhta ovdanbukto deaháleammos ja vuđoleammos ovttadahkan olmmošlaš servodatláhčimis.
ON-eamiálbmotbargojoavkku ovddit jođiheaddji, Erica-Irene A. Daes, maiddái dadjá iežas leat dan oainnus ahte eamiálbmogat leat ” álbmot ” álbmotnjulgosa vuođul.
Lohká son ii leat vel nanosmuvvan dan jáhkkui ahte dábálaš dilis lea erohus ” eamiálbmogiid ” ja ” álbmogiid ” gaskkas, earet dalle go sii guhte leat dovddahuvvon ” eamiálbmogin ” eai leat ožžon vuogasvuođa čađahit iežaset vuoigatvuođa dahkat luođus mearrádusaid.
Sharon Venne buktá hui miellagiddevaš oainnu gažaldahkii sáhttet go eamiálbmogat gohčoduvvot ” álbmogin ”.
Son govahallá bures movt eamiálbmogat áiggiid cađa leat vealáhuvvon go geassá ovdan ahte eurohpálaš koloniválddit dohkkehedje ámeriikalaš eamiálbmogiid ” álbmogin ” dalle go sisafárrejeaddjiiguin dahke soahpamušaid mat adde dáidda vejolašvuođa geavahišgoahtit osiid eamiálbmogiid duovdagiin ja čearuin.
Muhto dalán go sisafárrejeaddjit besse háldegoahtit dáid ođđa avádagaid, de ii šat gudnejahtton eamiálbmogiid sajádat ” álbmogin ”.
Dáinna govain čalmmustuvvo man dohkketmeahttun lea beahttalit buorrinváldit eamiálbmogiid sajádaga ” álbmogin ” ON- Spesialráportár Eamiálbmogiid- ja Stáhtaidgaskasaš Soahpamušain, Miguel Alfonso Martinez, maiddái hui čavgagit čuoččuha ahte eamiálbmogat leat ” álbmogat ” álbmotrievtti vuođul, ja dain dalle diehttalas lea dievas vuoigatvuohta iešmearrideami čađahit nugo buot eará álbmogat dahket.
Muđui dadjá son ahte eamiálbmogat, vaikke dávjá leat unnitlogu veahádahkan iežaset stáhta siste, eai dandihtii sáhte nammaduvvot veahádahkan ON:a oaidninvuogi mielde.
Howard Berman lohka leat deaŧálažžan vuhtiiváldit eamiálbmogiid vuoigatvuođa iešmearrideapmái, sivas danne go dát vuoigatvuohta lea sin vuoiggalašvuođaid vuolggabáikin.
Ii dát vuoigatvuohta dárbbaš mieldesbuktit iežas sierra stáhta-ceggema, muhto baicce dávjá eamiálbmogat oidnet dán heivvoleammos vuoigatvuohtan dalle go hálidit ja dáhttot dahkat mearrádusaid ja válljemiid iežaset politihkkalaš státusa hárrái iežaset eatnamiid siskkobealde almma olggobeali válddi seagukeahttá.
Tony Simpson maid lea viehka čielggas loahppaoainnustes dán oktavuođas, namalassii eamiálbmogiid iešmearridanvuoigatvuođa gažaldagain.
Lohká ahte eamiálbmogiid vuoigatvuohta dás lea álgovuođu olmmošnjuolggus (- vuoigatvuohta), ja sin nuppit njulgosat eanáš oasis leat huksejuvvon dán ala.
Hurst Hannum lea dan mielas ahte ON-soahpamuša vuohki geavahit duohpaga ” álbmot ” hui čielgasit oaivvilda dakkár joavkkuid mat leat gártan ásuiduvvat ja eallit badjel stáhtarájáid maŋŋá go dat gessojedje ja šadde bisovažžan, ja unnimustá bohtet dalle fárrui álbmogat mat eai vel leat ožžon iešhálddašeami.
Ja maiddái dadjá ahte ii mihkkii-ge čujut danguvlui ahte sátni ” álbmot ” galggašii áddejuvvot ” stáhtan ” ON-soahpamušaid ektui.
Cealká vel ahte duoba ” buot ” álbmogat, namahuvvon guovtte deháleammos olmmošvuoigatvuođa konvenšuvnnaid oktasaš ártihkkalis 1 – mas lea universala doaibmaavádat – geažuda dohko guvlui ahte vuoigatvuohta iešmearrideapmái lea fámus ja ollá dobbellii go árbevirolaš koloniija diliide.
Movt stáhtaid oaidnu lea dasa ahte eamiálbmogiin lea vuoigatvuohta iešmearrideapmái
4.1 Historjjálaš duogáš
Numo bajábealde lea suokkarduvvon, bisui hui guhkká sihke soahpameahttunvuohta ja eahpedorvu das sáhttet go álbmotjoavkkut stáhtaid siste leat vuoiggalašvuođa áhtan dahje subjeaktan álbmogiidgaskasaš lagalašvuođa ektui ja dalle sáhtašedje gáibidit ja ožžut e.e. iešmearrideami, vai lei go dát dakkár vuoigatvuohta mii dušše juolluduvvošii álbmogiidda mat dahket oktiibuot oppa álbmoga stáhta siste.
Goit-ge jagiid 1980-áiggi álggahuvvui proseassa masa guorrasedje fámuiduhtton ON-organat ja nuppit ja doppe celkui dađe dárkileabbot ahte iešmearrideami vuoigatvuohta ii sáhte áddejuvvot nu gáržžet go dalle lei dilli.
Áiggi mielde lea dát oaidnu vuoitán dađistaga eanet buresboahtima saji maiddái ON:a lahttostáhtaid bealde.
Beroškeahttá dán govddit vuhtiiváldimis mii mieldesbuvttášii dan ahte maiddái eaistáhtadahkki álbmogat sáhttet fidnet iešmearridanválddi, behtte olu stáhtat guhkká, sihke sániiguijn ja daguid bokte, dan jurdaga ahte maiddái dákkár álbmogiidda veajášii galgat addit dán vuoigavuođa.
Dát hálešteamit buktet ovdan dan dábálaččat geavahuvvon jurdaga ahte jos eamiálbmogat namahuvvojit eanetlogus (pluralis), dalle šaddá nu ahte eamiálbmogiin ležžet vuoigatvuođat, eamiálbmogin, vaikke-ba iešmearrideami váldi.
Háleštemiin das, galgá go ” eamiálbmot ” - duoba leat pluralisas vai ii, nugo dás ovddabealde lea muitaluvvon, eahpidedje arvatmađi stáhtat galggašii go buorásdahttit iešmearridanváldi ja sirdit dan eamiálbmogiidda alces. Geat čouččuhedje ahte ii galgga áddot eamiálbmogiidda dákkár fámudus, fertejedje lihkká jierpmálaččat ovdanbuktit sujaid das manne eamiálbmogiidda ii áddošii dákkár vuoigavuohta, go ná ii gieđahallo nuppiid eaistáhtaceggejeaddji álbmogiid buohta.
Molssaeaktun gárte dan sadjái ain ovddos čuoččuhit ahte ii okta-ge ii-stáhtáceggejeaddji álbmot sáhte oažžout dakkár vuoigatvuođa mii fámuiduhtášii iešmearrideami.
Vuordimis leat eanet ja eanet stáhtat maŋimuš jagiid, dán ovdáneami geažil, dovddahan ahte sii leat válbmašat buorrinváldit ahte iešmearrideapmi dákkár oktavuođain lea gávdnomis, ja maiddái gullá eamiálbmogiidda.
4.2 Maŋimuš áiggiid ovdáneamit – Eamiálbmotjulggástus ja erenoamážit davviriikkaid oaidnu eamiálbmogiid vuoigatvuhtii beassat ieččanasat dahkat sorjjekeahtes mearridádusaid
Maŋimuš jagiid leat stáhtaidgaskasaš dási lihtodallamat ja nákkut eamiálbmogiid vejolaš iešmearridanvuoigatvuođas eanemusat čađahuvvon daid eavttuid mielde maid ON:a Eamiálbmotjulggástusa Bargojoavku (WGDD) lea alces heivehan.
Gieskat, eanemusat maŋimuš guokte jagi lea WGDD, vuđolaččat ja konkrehta árvaladdan gávdnomisleamen iešmearridanvuoigavuohta mii gullá eamiálbmogiidda. Dás maiddái lea muhtun muddui guoskkahuvvon ášši ávnnaslaš sisdoallu.
WGDD:a 8. čohkkámis, (čakčam. 2002) beavdádii Norga evttohusa muhtin daid ártihkkalii buohta maid Eamiálbmotjulggástus guoskkahallá dahje maidda čatná fuomášumiid.
Evttohusas oidno e.e. ahte Eamiálbmotjulggástusa árt.3 bisuhvvo dálá hámis;
Norgga evttohusas lea maiddái okta ođđa ovdasáni páragr, §15, ráhkaduvvon gielas vižžon ON:a Koloniijaid ja daid Álbmogiid Iehčanasvuođa Julggástusas ja eará cealkagiin jna. mat leat sullii seamma hámis.
Norgga evttohus ii dalle dáidde buktit Eamiálbmotjulggástussii makkár-ge ođđasa sisdoalu hárrái, muhto dárkilastá masá badjelmeari čielgasit ahte stáhtaterritoriijaid integritehtta maiddái galgá vuhtiiváldot go eamiálbmogiidda juolluduvvo iešmearridanváldi, ja go dát dovddastuvvo, dálle ii automáhtalaččat mana makkár-ge vuoigavuohta eamiálbmogiidda beassat gáibidit eretgaikuma ja mannat iehčanasvuhtii.
Vaikke Norgga evttohus ii dáidde buktit ođasmahttimiid Eamiálbmotjulggástussii, geavaid goit nu ahte evttohus dohkkehuvvui dáinna lasáhusain máŋggaid stáhtaid bealis mat ovdalis ledje garrasit vuostá – nugo orru čájeheamen, ledje vuostá sivas danne go eai diehtán movt buoremusat ja dorvvoleammosit, oainnuidis mielde, livčče galgan hálddašit gažaldaga mo dákkár vuoigatvuohta guoskkašii vejolaš iehčanasvuođa gáibádussii.
Muhtin stáhtat árvaledje molssaeaktolaš dadjamii, nuppit fas ahte buohtastahtti giella biddjošii operatiiva doaibmanávccalaš ártihkkalii 3, dansadjái go ovdasáni beallái.
Datte-ge čájehuvvui ahte masá eanaš WGDD:ii oasálasti stáhtat ledje gárvá buorrinváldit ahte eamiálbmogat oamastit válddi dahkat ja čađahit iežaset mearrádusaid, muhto eaktun goit galgá leat ahte mearrádus, sulas dakkár go Norgga evttohus, lasihuvvo Eamiálbmotjulggástusa sisdollui.
WGDD:a 9. čohkkán (čakčam. 2003) bukte davviriikkat (Danmarku, Suopma / Finland, Islanda, Norga ja Ruoŧŧa / Sverige) oktasaš evttohusa eamálbmogiid iešmearrideami vuoigatvuođas, oainne Mildosa.
Gurggástat» the peoples belonging to the territory ” dáidá nannet davviriikkaid oainnu dakko ahte eatnamis dahje avádagas sáhttet ássat eanet go dušše okta álbmot.
Loahpalaččat sáhttá cealkit ahte stuorát oassi stáhtain dál leat válbmašat čuovvolit álbmotnjulgosa ovdáneami ja roahkkadit nannet ahte duođaid lea gávdnomis dakkár vuoigatvuohta mii addá maiddái eamiálbmogiidda iešmearridanválddi – ja ná nu guhkká go dát fámudus geavahuvvo dušše doabmi stáhtaid rájáid siskkobealde.
Maddái lea dárbbašlaš vuhtiiváldit dan-ge ahte muhtin dain stáhtain mat dajdet sii áigot dohkkehit iešmearrideami vuoigatvuođa eamiálbmogiidda, danseammás hállet hui eahpečielgasit das mii sin jurdagiid mielde gulašii dán vuoigatvuhtii.
Orru čájeheamen ahte dáid stáhtaid oaivila mielde iešmearridanváldi ii dáidde leat eabmo-go nu ahte eamiálbmogiid ovttakasat ožžot oasálastit dábálaš válggaide jna. seamma eavttuiguin go nuppit stáhta álbmotlahtut.
Dan ektui mii dás ovddabealde lea daddjon, šaddá dákkár oaidnu mealgatmuddui nu dego eai ba livčče-ge eamiálbmogat ožžon iešmearrideami vejolašvuođa oppanassii-ge.
Baicce lea dilli dalle nu ahte lea fas máhccamen čuoččuhussii man mielde namahus ” álbmot ” mearkkaša ássit stáhta siste oktiibuot dahje stáhta olles álbmot.
Vuoigatvuohta mearridit ovtta álbmoga luondduvalljiid badjel, lea diehttalas alimusdási gažaldat iešmearrideami vuoigatvuođa áššis, ovddimustá eamiálbmogiidda.
Ii leat healpu buktit oainuid dán gažaldagas stáhtaid posišuvnnaid hárrái mat livčče áibbas doallevaččat.
Sivas maiddái danne go, nugo ovddabealde dás lea suokkarduvvon, WGDD:a liitodeamit maŋimuš jagiid leat eanáš oasis jorildan dan birra movt stáhtat oidnet ieččaset territorijála integritehta eamiálbmogiid iešmearrideami vuoigatvuođa ektui.
Arvatmađi stáhtat doalahit árbevirolaččat gitta das ahte bisovaš alimusváldi dahje suverenitehtta luondduvalljiid badjel, gulla ollásit stáhtii.
Ii otnárádjai sáhte gokko-ge gapmut ahte dát stáhtat livčče oláhan nuppelágán čuoččuhussii.
Numo dás ain eanet šaddá árvaladdot, lea masá duššin hállagoahtit eamiálbmogiid iešmearrideami vuoigatvuođas jos eai váldo fárrui vuoigatvuođat eana- ja luondduvalljiide.
Dát stáhtat dalle fas vuolggahit ságastallamiid vealáheamis, nugo dás ovddabealde geežoduvvo.
Lea váttis govttolaččat ákkastit manne, das go dain áššiin main lea gávnnahuvvon ahte eamiálbmogiin lea iešmearridanváldi, ii livčče makkár-ge vuoigatvuohta luondduvalljiide, nugo goit lea dilli eará álbmogiid bealis.
Eanaš stáhtat, maiddái davviriikkat, čájehit ieččaset leamen válbmašat buorrinváldit ahte eamiálbmogiid njuolggus iešmearrideapmái mieldesbuktá, goit-ge muhtin oliin, vuoigatvuođaid eatnamiidda ja luondduvalljiide.
Iešmerrideami gažaldagas lea Norggas fievrriduvvon politihkalaš ja vuoiggalašvuođa gažaldaga dásis jo guhkit áiggi.
Ráđđehus hálida doalvut dialoga Sámedikkiin ovddosguvlui ja dakko bokte rahčat oláhit oktasaš ipmárdussii das movt álbmotvuoiggalaš mearrádusat iešmearridannjulgosis galggašedje áddejuvvot, ja sáhtašedje hábmejuvvot geavatlaš politihkkan Norggas. ”
Eamiálbmogiid iežasit oaidnu iešmearridanvuoigatvuhtii
Numo juo lea dás ovddabealde árvaluvvon, lea iešmearridanvuoigatvuohta okta dain deháleammos olmmošlaš vuoiggalašvuođain, danne go iešmearridanválddi dovddasteapmi adnojuvvo eaktun jos eará olmmošlaš vuoigatvuođat ja vuođđodási iehčanasvuođat galget álšagit beassat čađahuvvot.
Danne ii leat-ge imáš ahte iešmearridanvuoigatvuohta lea ožžon guovddáš beroštumi eamiálbmogiid rahčamušain oažžut eambo vuoiggalaš buorredáhtolašvuođa.
Eamiálbmogat ieža deattuhit gáibádusaset oláhit dovddastusa dasa ahte sis lea iešmearridanváldi, garraseabbot go eará vuoiggalašvuođa gáibádusaid.
Eamiálbmogat lávejit čađagaskka deattuhit ii-vealáheami ja vuoiggalašvuođa dehálašvuođa, go rahčet oažžut vuoigatvuođaideaset dovddastuvvot.
Ná maid dalle go sáhka lea iešmearrideami válddis.
(nubbi ášši lea ahte buot álbmogiid vuoigatvuođat gearddi vedjet duohtandahkkot earraláhkai go eará álbmogiid, dalle go heivehuvvojit eamiálbmogiid iežas diliide).
Dát vuođđodási oaidnu leamaš hui sakka oidnosis iešmearrideami lihtodallamiin.
Iešmearridanvuoigatvuođa nákkuid bottus, mat fievrriduvvojedje e.e. WGDD-rámaid siste, deattuhedje buot eamiálbmotovddasteaddjit ahte sii eai buorrinváldde iešmearridanválddi mii spiehká eret vuoigavuođas mii juo lea gudnejahtton eará álbmogiidda.
Nuppedáfus maid eai gáibit eanet iešmearridanvuoigatvuođa go mii addo nuppiid álbmogiidda.
Eamiálbmogat leat oppalaččat buorrinváldán ahte dat ráddjejumit maid álbmotnjuolggus bidjá iešmearrideami vuoigatvuođa čađaheapmái, maiddái gustojit eamiálbmogiidda, numo omd. vuođđojurdda stáhtaid territorijala integriteha hárrái, muhto galgá bisuhuvvot seamma dásis go dán oktavuođas lea dilli eará álbmogiid buohta.
Dan prinsihppii ahte stáhtain lea bisovaš alimusváldi (permanent sovereignty) luondduvalljiid badjel, leat buot eamiálbmogiid ovddasteaddjit cealkán ahte eamiálbmogiid servodagat ja báikegottit leat nu čavgagit čadnojuvvon iežaset árbevirolaš duovdagiidda, ahte iešmearidanvuoigatvuohta mii addo sidjiide, ferte mieldesváldit maiddái ahte vuoigatvuohta gusto eatnamiidda, čáziide ja eará luondduresurssaide.
Vuoiggalaš ja duhtavašdáset doibmiibidju galgá, eamiálbmogiid mielas, vuhtiiváldit eamiálbmogiid lagašvuođa árbevirolaš eatnamiidasaset.
Eamiálbmogiid oaidnu davviriikkaid evtohussii čujuha veahá gosa-ge.
Máŋggas leat válbmašat buorrinváldit čállosa Eamiálbmotjulggástussii territoriijalaš integritehta birra, nu guhkká go lea čielggas ahte dát ii mieldesbuvtte makkár-ge negatiiva erenamašgieđahallama eamiálbmogiid buohta.
Datte-ge ledje olu guhtegelágán dulkomat davviriikkaid evttohusas.
Muhtimat eamiálbmotovddasteaaddjiin oaivvildedje ahte dát evttohus buoridivčče eamiálbmogiid iešmearridanvuoigatvuođa dási, vaikke lea gal váigat oaidnit smiehttama vuođustusa mii lea dán jurdaga duohkin.
Lassin oažžu jietnadit ahte lea váttis árvvoštallat eamiálbmogiid oainnu mo dat lea čadnojuvvon guhtege iešmearridanvuoigatvuođa beliide, danne go moadde ovddasteaddji ain, historjjálaš dahje vuođđojurddalaš sujaid geažil, čuoččuhit ahte ii oaččo divvut ovtta-ge sáni Eamiálbmotjulggástusa álgoevttohusas.
Lea váigat čielggadit sápmelaš oainnu iešmearridanválddi buohta.
Nákkut ja ságastallamat dás leat easkká gieskat álggahuvvon sámi servodagas.
Ruoŧabeale Sámediggi lea vuolggahan, muhto ii vel joavdan lohppii, barggu hábmet iešmearrideami polisiija ja eai nuppit sámedikkit ge leat ráhkadan dakkára.
Eahpitkeahttá sámeálbmot gáibida iešmearridanválddi nugo oidnet álbmotnjulgosa dán duođašteamen.
Oppalaččat oažžu jietnadit ahte sámi ovddasteaddjiid oaidnu iešmearrideamis heive viehka bures oktii dasa maid eará eamiálbmogiid ovddasteaddjit dovddahit dán gažaldagas.
Muhto sámit leat čađagaskka deattuhan ahte iešmearrideapmi ii oaččo sámiid bealis ráddjejuvvot eanet go sámiid siidaguimmiid vuoigatvuohta lea dán olis.
Čilgejit ahte sámiid mearridanváldi addá sámiide fámudusa vákšut sámiid iežas ekonomálaš, politihkalaš, sosiala ja kultuvrralaš ovdáneami, maiddái galget beassat mearridit eatnamiideaset, čáziideaset ja oppanassige buot luondduvalljiideaset badjel miehtá sámi.
Sámiid ovdaolbmot leat láitán ođđa Finnmárkolága evttohusa, e.e. dakko ahte ii atte sámiide háldenválddi eatnamiid ja luondduvalljiid badjel.
Iešmearridanvuoigatvuođa ávnnaslaš sisdoallu
6.1 Iešmearrideami vuoigatvuođa olgguldas govvádus
Álbmogiid vuoigatvuohta mii mieldesbuktá dan ahte ieš beassat mearridit ja válljet poitihkalaš láktora ja oktavuođa álbmogiidgaskasaš servodahkii, lea daddjon leat iešmearridanvuoigatvuođa olgguldas amadadjun dahje govvehussan.
Olgguldas amadadju geavahuvvo dábálaččat álbmoga geađgejuolgin go álbmot figgagoahtá iehčanasvuođa juksat ja ásahit iežas stáhta.
Ferte gal deattuhit ahte ii leat ovttamielatvuohta das buvttášii go álbmotnjuolggus oppanassii-ge positiiva vuoiggalašvuođa eretgaikumii.
Datte-ge lea hui nana suobalašvuohta dasa ahte álbmogiidgaskasaš vuoiggalašvuohta ii goit-ge atte eavttokeahtes ja ovttabealát válddi eretčuoldimii.
Lassin berre leat vuođđun ahte iešmearridanvuoigatvuođa olgguldas maiddái guoská eará beliide, nugo omd. álbmogiid vuoigatvuohta oasálastit álbmogiidgaskasaš mearrádusproseassain.
UNESCO áššedovdičoahkkin dovddaha omd. ahte álbmogiid njuolggus beassat leat fárus álbmogiidgaskasaš dásis, lea dehálaš oassi iešmearrideami olgguldas govvehusas.
Dát dimenšuvdna veadjá bures ollášuvvat sierra stáhtaceggema haga.
Suoma Sámelága mearrádus sámi iehčanasvuođas (kulturautonomiija) oažžu geavahuvvot konkrehta ovdamearkan dan dovddastussi ahte ii-stáhta álbmot beassá ieš oasálastit álbmogiidgaskasaš mearridanproseassaide.
Nubbi konkrehta ovdamearkan dasa ahte iešmearrideami vuoigatvuođa olgguldas sáhttá dikšojuvvot almma stáhta ásaheami haga, lea Kalaallit Nunaata (Grønlándda) loaččes čanas EU:ii.
Grønlánda mii lea oassi Dánmarkkus, manai EU:i (EEC) ovttas Dánmarkkuin 1972, ja šattai danseammás oassin EU:i [EEC].
Grønlánddas vuostálastui garrasit dát lahttovuohta ja danne áššis jienastuvvui jagis 1982.
Boađus lei nu ahte áššis šattai lihtoduvvot ja Grønlánda bázii EU:a olggobeallái – vaikke Dánmarku gal bisuhii lahttuvuođas.
Iešmearrideami vuoigatvuođa olgguldas áspeavtta problema bođii ovdan dan geažil go muhtin stáhtat ákkastedje nu ahte dát eai livčče fámus eará go álbmogiid buohta árbevirolaš koloniijadiliin.
Dákkár reservašuvdna lea hui heajos vuođustusa alde dandihtii go álbmogiidgaskasaš njuolggus ii fámuiduhte eavttokeahtes ja ovttabealát eretgaikuma doaibmi stáhtas ja iehčanasvuođa ollášuhttit.
Váldočoahkkaneapmi nanne ovttajienat cealkagistis ahte iešmearrideami vuoigatvuohta ii mieldesbuvtte njulgosa čađahit juoidá mii oasis dahje ollásit luddešii dahje vaháduhtašii stáhtaid territoriala intergritehta dahje politihkalaš sajádaga (státusa), dainna eavttuin ahte stáhta láhtte álbmogiid ovttadásetprinsihpa dahje vuođđojurdaga mielde – maiddái nu ahte iešmearridanvuoigatvuohta bisuhuvvo.
Eahpevirggálaččat sámegillii: ” Iešmearrideami olgguldas áspeavttat mieldesbuktet ahte buot álbmogat galget hehttekeahttá beassat mearridit iežaset politihkalaš sajádagaset ja báikkiset álbmogiidgaskasaš servodagas, ovttadáset vuoigatvuođa prinsihpaid vuođul. ”
Čujuhettiin váldočoahkkaneami cealkagiid nr. 2625 dadjá CERD ain ahte komitea cuiggodeamit iešmearrideami vuoigatvuođa olgguldas áspektii, eai galgga áddejuvvot nu ahte dát livčče dohkkeheamen ávžžuhusa vaháidahttit stáhtaid integritehta.
Komitea bidjá dás vuođđun ahte álbmogiidgaskasaš njuolggus ii dovddas makkár-ge vuoigatvuođa ovttabealát eretgaikumii doaibmi stáhtas.
Olmmošvuoigatvuođa Komitea oppalas kommeanta nr. 12 mii gieđahallá iešmearrideami vuoigatvuođa olgguldas govvehusa, buktá dušše hui oppalas čujuhusa váldočoahkkaneami cealkagii nr. 2625 mii hállá ráfálaš ovttaseallimis.
Lea miellagiddevaš gažadit leat go eamiálbmogat láhkadili subjeavttat go geahččá ášši iešmearrideami vuoiggalašvuođa olgguldasáspeavtta ektui, go Olmmošvuoigatvuođa Komitea fuomášumit sámi iešmearrideamis eai sisdoala maid-ge reservašuvnnaid dakko mi gusto iešmearrideami vuoigatvuođa olgguldas áspektii.
Komitea ii dađe eanet go bivdá Norgga čilget mo sámi iešmearridepmi čađahuvvo konvenšuvnna árt. 1 ektui.
Danne oažžu dás dan ipmárdusa ahte komitea oaivvilda sámiid vuoigatvuohta iešmearrideapmái maiddái guoská olgguldas govvehussii, muhto diehttalas daid ráddjejumiiguin maid álbmotnjuolggus juo lea ásahan.
Kanada alimusdikki gieđahallan iešmearridanvuoigavuođa gažaldaga Quebec-áššis 1998, muitala mo áddejupmi lea álbmogiidgaskasaččat daid eavttuid hárrái mat biddojit vuođđun go diehto álbmogii galggašii dovddastuvvot eretgaikuma vuoigatvuohta.
Ášši lea hui áigeguovdil go duopmostuollu mieđiha ahte stáhta siste vedjet leat eambo go dušše okta álbmot.
Kanada alimusdiggi dasmaŋŋá sirdá ášši váldogažaldahkii ja addá dárkilis čoahkkáigeasu cealkkedettiin ahte ovtta álbmoga vuoigatvuohta beassat ieš mearridit, álbmotnjulgosa vuođul, ii automáhtalaččat mieđit vuoigatvuođa erečuoldimii.
” Loahpahansátnin hálidat dadjat, álbmotvuoiggalaš njuolggus guhkeleammosii ovdánan hámis, mieđiha olgguldas iešmearrideami koloniijaide, vealáhuvvon álbmogiidda nugo dakkárat geat leat militeara válddi vuolde ja diliin goas diehto olmmošveahkadat ii beasa mielde almmolaš háldemii ovddidit iežas politihkalaš, ekonomálaš, sosiala ja kultuvrralaš čálgama.
Dákkár diliin lea álbmogiin vuoigatvuohta geavahit olgguldas iešmearrideami dandihtii go leat gildon vejolašvuođas beassat čađahit siskáldas iešmearrideami. ”
Oidno ahte dajaldat ” olgguldas iešmearrideapmi ” (external selfdetermination) lea geavahuvvon veahá njuovžileabbot dán smiehttamušas.
Dajaldat adno nu ahte sistisdoalašii albmogiidgaskasaš oktavuođa vugiid mat eai gáibit čuoldima ja mat daninassi eai guoskka daid guhkásolli eavttuide maid álbmotnjuolggus gáibida čuoldima gažaldagain.
Eamiálbmoga vuoigatvuohta bidjat iežas ovddasteaddjiid doalvut joavkku áššiid álbmogiidgaskasaš čoahkkimiidda ja konferanssaide, lea dákkár olgguldas iešmearrideapmi.
Lea hui mohkkái earuhit koloniijahtton álbmogiid nuppiin álbmogiin go geahččá iešmearridanvuoigatvuođa olgguldas govvehusa bealis.
Vuosteháhku dákkáraš kátegoriijaid ráhkadeapmái vuođustuvvo e.e. nu ahte dát doalašii stuorra oasi máilmmi veahkadagas iešmearrideami olgguldas govvehusas.
Dát jurdda vuolgá oarjemáilmmi konseavttas ja eamiálbmogat eai leat dan mielas ahte sin servodagat huksejuvvojit aiddo dáid lávaid ala.
Baicce vuostemielatvuohta vuolgá das ahte dát kátegoriijat sin oainnus mannet vuostá ja rihkkot álbmogiid ovttadásetvuođa vuođđojurdaga álbmotnjuolgosa oktavuođas, ja dalle ráhkaduvvošedje luohkáid gaskkat (class distinctions) álbmoga siste.
Dás ii dahkko ánalysa das makkár eamiálbmotjoavkkut dovddastuvvojit ” álbmogin ” álbmotnjulgosa mielde, ja maidda dalle addošii iešmearrideami vuoigatvuohta, ja makkár joavkkut, mat vaikke ieččaset lohket-ge leamen eamiálbmogin, eai deavdde álbmotnjulgosa eavttuid ” álbmogin ”.
6.1.2 Eretgaikun – ieččanasvuođa gáibádus
Stáhtaid váilevaš dovddastus eamiálbmogiid iešmearridanvuoigatvuođas lea vuolgán ollu das go ballet ahte dát livčče lágalaš coakci eamiálbmogiidda buktit eretčuoldima gáibádusa doaibmi stáhtas.
Leago dákkár ballui makkár-ge nanosmahtti duohki ?
Vuolggabáikin, go fikkášii dán jearaldaga árvvoštit, berre leat ahte buot áššáiguoski ON-cealkámušat bidjet stáhtaid nášuvnala oktiigullevašvuođa ja territoriala integritehta badjeleabbui go iešmearridanvuoigatvuođa stáhtakeahtes álbmogiidda.
Iešmearrideami vuoigatvuohta ii namalassii sáhte čađahuvvot eretgaikumiin muđui go šattašedje hui erenoamáš dilit mat dagašedje eretgaikuma lágalažžan ja mii geavašii stáhta territoriala integritehta ala.
Eretgaikuma eavttut leat dohkálaččat devdojuvvon buhtes kolonidiliid buohta ja dakkár áššiin mas stáhta lea vuođđodáset ja bistevaččat eahpedemokráhtalaš dahje vealáheaddji ovtta álbmoga vuostá.
Eretgaikun sáhttá oidnojuvvot álbmoga lunddolaš vuoigatvuohtan bealuštit iehčas, danne go eretgaikuma bokte beassá suodjalit iehčas vealáheaddji systema vuostá.
Maiddái fuopmášuhtto muhtimiid bealis ahte eretgaikun sáhttá gártat dárbbašlaš čoavddusin (” remedial secession ”), muhto maiddái dalle-ge galgá leat eaktun ahte dát álbmot lea dulbmojuvvon stáhta bealis ja eai makkár-ge eará álbmogiidgaskasaš vuoiggalaš bagadusneavvut nagot veahkehit dili buoridit.
Jos ovtta álbmoga bistevaš rumašlaš ceavcin lea áiton – omd. jos álbmotspeadjan vuolggahuvvo – dahje jos šaddá garra vealáheami gillamuššii, rahpá ON:a olmmošvuoigavuođa julggástus saji doaibmabijuide mat sáhttet doalvut vaikke-ba luovusgaikumii.
Ovdasánis (Preamble) mieđihuvvo álbmotčuožžileapmi tyranniija (soardinválddi) ja vealáheami vuostá maŋimuš geaidnun (” rebellion against tyranny and oppression ” as ” last resort ”).
Dakkár ballu ahte sámiid iešmearrideami vuoigatvuohta sáhttá čuožžilahttit čuoldingáibádusa nášuvnastáhtaide namahuvvon sujaid vuođul, orru leamen viehka vuođuskeahtes.
Lassin dasa ahte ii gokko-ge sáhte gapmut ahte livčče gávdnomis sámi iehčanasvuođa lihkadus, lea láhkavuoiggalaš ja politihkkalaš dilli sámiin dakkár ahte vejolaš čuoldingáibádus ii moktege juvssašii álbmogiidgaskasaš láhkavuoiggalaš mieđiheami.
Vaikke sávaldat, dáhttu dahje eavttut sápmelaš eretčoavdimis eai leat gávdnamis otná dilis, ja vaikke ná ii gártta šaddat jurddašahtti nu guhkás go otne sáhttá einnostit, de berre datte-ge áddet ahte sámiid bealde lea váigat buorrinváldit dákkár gáržžiduvvon iešmearridanvuoigatvuođa.
Maŋimuš máilmmesoađi rájis leamaš nášunstáhta oidnojuvvon vuđoleammus ovttadahkan servodatláhčimis.
Nášunstáhta ceggen leamaš dandihtii viehka guhkká doalahuvvon dievaslaš ja áidna duođalaš iešmearrideami vuoigatvuođa čađaheapmin.
Dán duohtandahkan lea measta automáhtalaččat vurdon mannat luovusgálgamii ja dasmaŋŋá sierra nášunstáhta ceggemii.
Otne datte-ge lea buorrinváldin lassáneamen dasa ahte iešmearrideami vuoigatvuohta lea njuovžilis vuogádat masa lea váttis ráhkadit lihkatkeahtes sisdoalu.
UNESCO áššedovdiid čoahkkin álbmogiid iešmearrideamis fuomášuhttá ahte vuoigatvuohta iešmearrideapmái ferte dovddastuvvot proseassan dansadjái go ovdalgihtii mearriduvvon boađusin.
Dás bukto dat oaidnu ahte sorjjekeahtes stáhta ásaheapmi, ovttastus nuppiin stáhtain dahje integrašuvdna iehčanas stáhtain, dahje nuppelágán politihkalaš statusa ráhkadeapmi, dušše čájeha moattelágán vugiid (” modes ”) movt čađahivčče iešmearrideami vuoigatvuođa.
Dát lea seamma oaidnu maid Albmogiidgaskasaš Duopmostuollu (International Court of Justice) maiddái lea dovddahan.
Duopmostuollu dadjá ahte vuođđoeaktun lea ahte iešmearridemi vuoigatvuođa duohtandahkan lea álbmogiid iežas luođu ja iešdáhtolaš válljema vuođul.
Jos sámit hálidit čađahit dán vuoigatvuođa ieččanasvuođa gáibádusain, lea dat-ge sámi álbmoga iežas frijja ja iešdáhtolaš válga.
UNESCO áššedovdiidčoahkkin dadjá viidáseabbot ahte vuoigatvuohta oažžut iešmearrideami ii galgga áddejuvvot dakkárin mii addá vuoigatvuođa lájidit ovttageardásaš válgga, muhto galgá leat jeavddalaš ovdáneapmi mii dorvvasta álbmogiid oasseváldima mearrádusproseassain ja iežas boahttevuođa háldema: ” Self-determination should not be viewed as one time choice, but as an ongoing process which ensures the continuance of a people ’ s participation in decision making control over its own destiny. ”
Daddjo maiddái ahte vuoigatvuohta oažžut iešmearrideami, nugo lea dilli eanaš eará vuoigatvuođaid buohta, ii galgga dulkojuvvot ábsoluhtta vuoigatvuohtan.
Jos iešmearridanvuoigatvuođa čađaheapmi rihkkugoahtá nuppiid, álbmogiidgaskasaččat dovddastuvvon vuoigatvuođaid ja vuođđojurdagiid, galgá dahkkot árvvoštallan dáid gaskkas.
Ráfi ja dorvvu seailluheapmi gártá dákkár diliid vuolde bajimuš mihtun, cealká UNESCO áššedovdiid čoahkkin.
6.2.1 Oppalaččat iešmearrideami siskáldas govvádusa birra
Nugo dásovdalis lea daddjon, rávve CCPR:a ja CESCR:a oktasaš árt. 1 (1) ahte;
Dán olis oažžu fuobmát ahte ON:a Spesialrapportár Eamiálbmot Olmmošlaš Vuoigatvuođain ja Vuođđofrijjavuođain lea deattuhan ahte;
Nuppit čállosat maid čujuhit iešmearrideami vuoigatvuhtii ja geardduhit oppalaččat ahte álbmogiid vuoigatvuohta dás maiddái váldá mielde ahte álbmogiin lea vuoigatvuohta ieš beassat mearridit ekonomálaš, sosiala ja kultuvrralaš ovdaneamiset badjel.
Nugo juo lea máinnašuvvon, leat WGDD-stáhtat gárvát dovddastit iešmearridanvuoigatvuođa eamiálbmogiidda.
Vaikke dát stáhtat leat unnán dadjan iešmearrideami siskáldas áspeavtttas, sáhttá lihkká-ge leat miellagiddevaš geahčastallat maid Eamiálbmotjulggástus máinnaša vuoigatvuođa ávnnaslaš sisdoalus.
Álggus oažžu fuobmát ahte, nugo lea juo daddjon, ártihkkal 3 geardu CCPR:a ja CESCR:a árt 1.1, ja cealká ahte iešmearrideami vuoigatvuhtii gullá maid eamiálbmogiid vuoigatvuohta háldet iežaset ekonomiija ovddideami ja sociala diliid ja kultuvrrá čálgama. WGDD árt.
Davviriikkat leat gal evttohan ahte ovdamearkalisttá sihkkojuvvo Eamiálbmotjulggástusas, ja dušše árt.31 vuosttas lađas galggašii dás bisuhuvvot.
Norga datte-ge lea čielgasit máinnašan ahte ná ii evttohuvvo dandihtii ahte dát áđat eai livčče galgan leat oassin eamiálbmogiid iešmearrideami vuoigavuođas.
Gánneha dán olis geahčestit Eamiálbmotjulggástusa ártihkkalii 4, mii dadjá;
Maiddái oažžu mainnašit ártihkkala 23, mii jietnada ná;
Vaikke ILO 169 ii njulgestaga hála eamiálbmogiid iešmearrideamis, ánssáša lihkká namahit árt. 7.1, mii cealká dán;
Lea mealgatmuddui čielggas ahte eamiálbmogiin lea iešmearridanvuoigatvuohta, ja dasa gullá maid vuoigatvuohta beassat ieš mearridit badjel ieččas kultuvrralaš, sosiala ja ekonomálaš ovdáneami.
Iešmearrideami vuoigatvuođa siskáldas áspeakta sistisdoallá dákkár dilis vuordimis maiddái buot dehálaš gažaldagaid mat gusket kultuvrralaš, sosiala ja ekonomálaš beliid seailluheapmái eamiálbmogiid servodagain.
Dáin dokumeanttain lea Olmmošvuoigatvuođa Komitea čađagaskka bidjan iešmearrideami vuoigatvuođa resursadimenšuvnna guovddašii (árt. 1.2).
Dát kommenttat geahčaduvvojit lagabuid veahá maŋŋelis dás.
Olmmošvuoigatvuođa Komitea lea maiddái jagiid mielde čohkken govdagis vásáhusa ja ráhkadan doaibmavuogi CCPR ártihkkala 27. dulkomii. Komitea lea olu gerddiid máinnašan ahte CCPR árt. 27 ja árt.
1 gieđahallet lagaš vuoigatvuođaid, vaikke gal sierralágán gearretsubjeavttaiguin (ovttatolmmoš álbmoga ektui).
Iešmearrideami vuoigatvuođa sisdoalu bagadusa sáhttá dandihtii gávdnat komitea iežas dulkomis árt. 27 buohta.
Fuobmá maid ahte WGDD:a árt. 31, máinnaša ahte eamiálbmogiidda galgá juolluduvvot ekonomálaš doarjja vai šaddá vejolaš ollášuhttit daid osiid iešmearrideamis mat bohtet ovdan árt.
Dán oktavuođas oidno maiddái mo Olmmošvuoigatvuođa Komitea celkki Dánmarkku áigodatráportta buohta;
Komitea lea dasalassin buktán dán oainnu go geahčadii Ođđa Selandda ráportta;
Dán olis oažžu fuobmát ahte Olmmošvuoigatvuođa Komitea ávžžuha Ruoŧa dovddastit sámiide duođalaš váikkuhanfámu badjel sin ” economic activities ”.
6.3 Lasi iešmearrideami vuoigatvuođa resursadimenšuvnnas
Eamiálbmogiid kultuvrrat ja servodagat leat hui čavga darvvihuvvon árbevirolaš eana- ja čáhcebirrasiidda ja luondduvalljiide muđui ja dát leat dalle iešmearridanvuoigatvuođa sisoasit.
Ii atte dalle olu jierpmi hállagoahtit eamiálbmogiid iešmearrideamis jos resursabealit eai guoskkahuvvo.
Asbjørn Eide, danáiggi ON:a Veahádatálbmogiid Vuoigatvuođa Bargojoavkku sátnejođiheaddji, muittuhii e.e. ahte kulturautonomiija eamiálbmogiidda ii atte gánnáhahtti oaivila jos ášši ii maiddái gieđahala eatnamiid hálddašeami ja luondduvaljjiid dikšuma ja ávkkástallama.
Danne lea lunddolaš ahte ON-organat ja earát mat barget eamiálbmogiid áššiiguin, ovddimustá giddejit berostumi iešmearridanvuoigatvuođa siskáldas áspeavtta beallái, mii guoská eamiálbmogiid mearridanváldái ja/dahje váikkuhanvejolašvuhtii go sáhka lea movt dáid olbmuid eana- ja čáhceresurssat ja birgenvuogit galget hálddašuvvot.
Čáhce- ja eanavuoigatvuođaid hárrái, lea Komitea go suokkardii Ođđa Selãndda ráportta dadjan ná;
Maiddái sámiid iešmearridanvuoigatvuođas lea Olmmošvuoigatvuođa Komitea deattuhan resursadimenšuvnna.
Komitea lea maiddái go geahčadii Norgga 4. ráportta, čujuhettiin CCPR:a ártihkkalii 1 (2), deattuhan sámiid vuoigatvuođa hálddašit luondduvalljiideaset ja ahte sámiin eai oažžu ceavzinvuogádagat váldot eret.
Komitea dasto ávžžuha Norgga boahtte háve muitalit movt Norga lea jurddašan doibmiibidjat ártihkkala 1 (2) sápmelaččaid buohta ja máinnaša ain iežas kommeanttaide iešmearrideamis ahte komitea;
Komitea čujuha e.e. CCPR:a ártihkkalii 1 ja lea fuolastuvvan go buktá dán oainnu;
Maiddái Ekonomálaš, Sosiala ja Kulturvuoigatvuođaid Komitea (” ESK-Komitea ”) lea máinnašan nu ahte lea maiddái dán komitea oaidnu ahte eamiálbmogat ieža lea fámuiduhtton háldet valljideaset, maiddái diehttalas luondduvalljiid oppanassiige.
ESK-Komitea čujuha CESCR-ártihkkallii 1.2 ja jietnada;
Berre maiddái muitit maid ON:a Eamiálbmogiid Olmmošlaš Vuoigatvuođaid ja Vuođđofrijjavuođaid Spesialráportár lea cealkán;
Beroškeahttá das ahte ILO 169 ii sistisdoala makkár-ge čilgejeaddji bagadusaid eamiálbmogiid iešmearrideami hárrái, lea Kristan Myntti buriin sujain máinnašan ahte ILO 169 bures-ge deattuha ahte eamiálbmogiin lea váldi árbeeatnamiideaset badjel.
Lea oppanassii-ge gággat geassit dárkilis rájá gaskal eamiálbmogiid oktasaš (kollektiiva) eanavuoigatvuođaid, nugo ILO 169 máinnaša, ja iešmearrideami govvehusa (áspeakta) oasi, mii guoská mearridanváldái čáziide, eatnamiidda ja luondduvalljiide.
Maid Eamiálbmotjulggástus máinnaša iešmearridanvuoigatvuođa resuradimešuvnnas lea diehttalas dehálaš ja miellagiddevaš.
Oainne maid ártihkkal 31, ovddabealde jo namahuvvon, mii muittuha ahe ” land and resource management ” lea oass eamiálbmot iešmearrideami válddis.
Orru leat nu ahte ON-lahttostáhtat dál leat gárvá mieđihit iešmearrideami mas maid resursadimenšuvdna lea fárus.
Davviriikkat árvalit ahte vuolláisárgojuvvon gurggástat sirdo julggástusas dan oassái mii erenamažit guoská iešmearrideapmái, go fas teaksta mii dákko báhcá, biddjo ártihkkaliidda mat gieđahallet eanavuoigatvuođaid.
Eanaš stáhtat mat oasálastet WGDD:a gávnnademiide, dorjot davviriikkaid dán oasi bokte.
Iešmearrideami resursadimenšuvdna ferte maiddái vuhtiiváldit genehtalaš resurssaid, árbevirolaš máhtu, ja árbevirolaš kulturovdanbuktimiid (TCE).
Dás čujuhuvvo CESCR:a ártihkkalii 15, mii deattuha ahte;
CESCR:a árt. 15 lea hábmejuvvon ja galgá leat individuala vuoigatvuohtan – ulbmilin lea suodjalit ovttaskažža hutkanálmmi.
Vuoigatvuohta árbevieru gelbui ja TCE:i, fas lea – nugo čielggaduvvo – oktasaš vuoigatvuohta.
Árbevirolaš gealbu ja TCE:at šaddagohtet das go álbmot ovttas, dološáiggi erenamaš vieruides mielde, guorrasa molsašumiide mat dáhpáhuvvet birgen- ja eallinbirrasis.
Dán oktavuođas sáhttá máinnašuvvot ahte Eamiálbmotjulggástusa árt.
Dát ii datte-ge dárbbaš leat vuoiga.
Datte-ge galget láhkasystemat leat njuolggadussan olbmuid láhtenvugiide servodagas ja danseammás galget eamiálbmogiid árbevirolaš vuoiggalaš gearret- ja diggesystemat bissut árvvolažžan, ja ná dandihtii jos iešmearrideapmi galggašii duohtandahkkot.
Go eamiálbmogiid kultuvra ja ceavcin lea nu čavga giddejuvvon árbedábálaš eana- ja čáhcebirrasiiddasaset, lea dalle lunddolaš ahte árbevirolaš eatnamiid ja čáziid hálddašeapmi lea erenamaš dehálaš sidjiide.
ILO 169 árt. 8 ja 9 muitaleaba ahte dalle go stáhtaid iežas láhkagihpagat biddjojit fápmui, galget maiddái eamiálbmogiid árbevierut dán olis árvvusádnot ja gutnejahttot.
Maiddái Eamiálbmotjulggástusa árt. 4 cuoigu ahte nášuvnnala lágat ja daid geavahus galget vuhtiiváldit dan ahte eamiálbmogat ieža galget oažžut bisuhit ja čálgadit iežaset sierralágan gearreduššan- ja lágastallansystemaideaset.
Maiddái ESK-Komitea lea deattuhan dan beali ahte eamiálbmogiidda addošii vejolašvuohta geavahit ja seailluhit árbevieruideaset.
Olmmošvuoigatvuođa komitea fuopmášupmi Ruoŧa áigodatráportta buohta, čujuhii bajábealnamahuvvon cealkágii ja das oaidná ahte sámiid iešmearrideami vuoigatvuohta ii sáhte ráddjejuvvot dušše dasa ahte sámit ožžot háldet badjel árbevirolaččat ávkkástallon luondduvalljiid.
Dasmáŋŋá go komitea nannii ahte sámiide ferte addojuvvot mearkkašahtti mađi mearridanváldi dakko mii gusto árbe-eatnamiid ja birgejumiid hálddahussii, ja fuopmášuhttá dasalassin
Komitea gidde fuompášumi dasa ahte namahus ” Saami economic activities ” sistisdoallá doaimmaid nugo čáhcefápmu, ruvkedoaimmat, vuovdegávppašeapmi ja eatnamiid addin privahta oamastussii.
ESK-Komitea lea behtton ja jietnada ná;
Go čohkke buot mii dás boahtá ovdan, orruleamen hui čielggas ahte eamiálbmogiid vuoigatvuohta iešmearrideapmái maiddái mieldesbuktá iešmearridanváldi váikkuhit eaiárbejuvvon luondduvalljiid badjel.
Eanet eahpečielggasin lea galget go eamiálbmogat ožžut oasi ekonomálaš ovdduin mat čuožžánit dákkár resurssaid ávkkásteamis.
Olmmošvuoigatvuođa komitea kommeanttat Ruoŧa áigodat ráportii geažudit dohko ahte dákkár gáibádusa sáhttá loktet, nugo dás ovddabealde lea jietnaduvvon.
6.4 Solidaritehta dimenšuvdna
Nugo e.e. James Anaya lea fuopmášuhttán, mieldesbuktá iešmearrideapmi ekonomálaš buorrindahkama eamiálbmogiid buohta ja historrjálaš boasttuvuohta maid ollugat leat gártan gillát.
Eamiálbmogat guhte vihkugohtet ahte sii leat šáddan ođđaáigásaš stáhtaválddi vuollásažžan almma iežaset dáhtu haga, ja dávjá lea geavvan ná sin jierakáhttá, lea dalle bajimusdási ulbmilin ahte stáhta ferte dovddastit ahte eamiálbmogiidda galgá addot fámudus iešmearrideapmái. Ja ulbmil galgá ollášuhttot beroškeahttá čuozahusain mat dás čuožžilivčče.
Dás lea ulbmilin ráhkadit soahpamuša mii duohtandágašii ahte Suopma, Ruoŧŧa ja Norga dovddastit ahte dáid stáhtaid sámit leat eamiálbmot ja dalle siddjiide galgá áddot vuoigatvuohta iešmearrideapmái.
Berre lihkká muitit ahte sámiid iešmearrideami fámudus ii bákkus dárbbaš čáđahuvvot dušše sámedikiid bokte.
Lohpas goit-ge galggašii dilli stargat nu ahte sámit ieža mearridit movt dán olis dahkkošii.
Guovddáš áhtan eamiálbmogiid vuoigatvuođain lea ahte sii ieža besset seailluhit ja ovdánahttit servodatásahusaideaset.
Sámi álbmoga vuolggabáikin lea ahte das lea vuoigatvuohta bisuhit ja čálgadit politihkalaš ja servodatlaš institušuvnnaides ja daid struktuvrraid.
Sámit galget ieža beassat čađahit mearrádusaid ieažaset servodatsystemaid bokte dakkár áššiiin mat dusse gusket sámiide dahje leat hui unnán giddejuvvon eai-sápmelaš servodagaide.
Lassin das ahte eamiálbmogat galget oažžut bisuhit iežaset servodatvuogádagaid, nugo dás juo lea jietnaduvvon, lea sis maiddái vuoigatvuohta oasálatit eanádatservodaga dábálaš eallimii, jos sii nu hálidit.
ILO 169 čuovggaha stáhtaid geatnegasvuođa lihtodit eamiálbmogiiguin ” buriin oskáldasvuođain ” (” in good faith) ” ja ILO iežas čađahannjuolggadusat dadjet, maŋŋá go lea deattuhan eamiálbmogiid vuoigatvuođa bisuhit iežas servodatvuogádagaid, máinnašit ahte
Mielddus Oktasaš davviriikalaš evttohus (Dánmarku, Suopma, Islánda, Norga ja Ruoŧŧa): Eamiálbmogiid iešmearridanvuoigatvuohta; beavdáduvvon ON:a eamiálbmotjulggástusa bargojoavkku 9. čohkkámii (2003).
- Mo doaimman, go áššehassan lea sápmelaš ahkeolmmoš ?
Bargoneavvolođá vehkiin
• Sámegiella ja kultuvra bohtet oinnolažžan dikšunbarggus.
Iežas duogáža mearkkašupmi ja dikšunbarggu kvalitehta bohtet čielgasabbot ovdan.
• Bargit váldet buorebut vuhtii sámi ahkeolbmo dárbbuid ja áššehas oažžu vejolašvuođa váikkuhit iežas dikšui ruoktobálvalusas, bálvalusássamis, beavttálmahtton bálvalusássamis ja lágádusdivššus.
• Bargit ožžot geavatlaš rávvagiid, ávžžuhusaid das, mo sápmelaš ahkeolmmoš sáhttá seailluhit ja bajásdoallat iežas giela, kultuvrra ja identitehta.
• Rávagirjjáža vehkiin bargoservošii boahtti bargi sáhttá álkket oahpás mahttit bargui.
• Oažžu álkket ja johtilit áddejumi das, maid sámi boarrásiidbargu bargobáikkis oaivvilda.
• Sámi ahkeolbmo ja su oapmahaččaid váikkuhanvejolašvuođat dikšui buorránit.
Lassin lea sadji, masa guđege bargobáikki meannudanvugiid sáhttá dievasmahttit.
SÁMI ÁRRABAJÁSGEASSIMA RÁVAGIRJI ÁRGABEAIVVE DILIIDE - Mo mii doaibmat árgabeaivve diliin ?
MáŋggakultuvrralašvuohtaGudnejahttit olbmo vuoigatvuođa leat earálágan.
Servošii gullan Doarjut juohkeovtta vuoigatvuođa gullat gosa nu.
Dásseárvu ja olmmošvuohtaMii leat ovttaárvosaččat deaivvademiin, mearrádusadahkamis ja bargguin.
Ovttastahtti kultuvrralaš árvvut
IdentitehtaMin kulturidentitehta nanosmuvvá vuorrováikkuhusas iežamet joavkkuin.
Árbevirolaš ealáhusatOktavuohta eallima, luonddu ja jagi johtui seailu árbevirolaš ealáhusaid bokte.
Gieđadáiddut, musihkka, máinnasárbevierru, dáidda ja olggosbuktinDahkamuš ja kreatiivvalašvuođa vásiheapmi nannejit oktiigullevašvuođa dovddu
Mo rávagirji doaibmá árgabeaivve diliin ?
• Bargiid oahpásmahttima ja vuorrováikkuhusa bargoneavvun.
• Vuođđun ovttadagaid mánnájoavkkuid árrabajásgeassinplánii.
• Pedagogalaš jođiheami bargoneavvun.
• Rávagirjái merkejuvvo beaiveruovttu / giellabeasi doaibma
• Gažaldagas lea jotkkolaš proseassa, mii ovddiduvvo bargiid ja árrabajásgeassinovttadaga dárbbuid mielde
Sámediggi bovde liekkusit sámiid, sámeservviid ja sámekultuvrras beroštuvvan olbmuid Levii sámekultuvrra suodjaleami Suomas gieđahalli seminárai.
Seminára dárkkuhussan lea fállat gova sámekultuvrra sierra oassesurggiin ja servodatlaš hástalusain.
Seminára oktavuođas luohpaduvvo vuosttas Sámi gielladahku-bálkkašupmi.
Dilálašvuohta lea historjjálaš.
Sámediggi lea vuođđudan sámi gielladahku-bálkkašumi, man dárkkuhussan lea addit dovddastusa sámegielat bálvalusaid ja sámegiela sajádaga ovdideapmin dahkkon ánssolaš barggus Suomas.
Sámegielain dárkkuhuvvo davvisáme-, anáraš- ja nuortalašgiella.
Bálkkašumi dárkkuhussan lea movttiidahttit bálkkašumi oažžu buoridit ain ovddežis sámegiela ovdii dahkkon barggu ja movttiidahttit buot virgeoapmahaččaid buoridit sámegiela sajádaga.
Sámi gielladahku-bálkkašumi oažžu lea válljen sámi giellaráđđi.
Sámi gielladahku bálkkašupmi lea dáiddabálkkašupmi, mii galgá govvidit sámegiela ja kultuvrra riggodaga ja máŋggahámatvuođa.
Bálkkašupmi geatnegahttá oažžu joatkit barggu sámegiela sajádaga ja sámegielat bálvalusaid buorideapmin.
Bálkkašumi luohpada kultur- ja valástallanministtar Stefan Wallin.
Gáfestallama dihte bivdit almmuhit seminárai 29.11.2010 rádjai čujuhussii
8:00-8:30 Iđitgáffe 8:30-8:40 Seminára rahpan Sámedikki kulturlávdegotti várreságajođiheaddji Tuomas Aslak Juuso
8:40-9:00 Sámiid immateriálalaš kulturárbbi suodjaleapmi Suomas Sámedikki ságajođiheaddji Klemetti Näkkäläjärvi
9:00-9:20 Sámi materiálalaš kulturárbbi suodjaleapmi Suomas Sámemusea Siidda hoavda Tarmo Jomppanen
9:20-9:45 Sámeduodji ja dan servodatlaš hástalusat Sámi Duoji ságajođiheaddji Rauna Triumf
9:45-10.05 Sámi juoiganmusihkka juoigi, sámedikki stivrra lahttu Petra Magga-Vars
11:00-11:15 Sámi gielladahku bálkkašumi vuođustusat Giellaráđi ságajođiheaddji, Erkki Lumisalmi Gielladahkubálkkašumi ráhkadeaddji sáhkavuorru
11.15-11.20 Gielladahku-bálkkašumi luohpadeapmi Kulturministtar Stefan Wallin
Sámedikki ságajođiheaddji Klemetti Näkkäläjärvi
dmu 8.00 – Kulturguovddáš Sajosii oahpásmuhttin
dmu 8.30 – 9.15 Buresboahtinkáfestallan, Sajosa váldofeaskkir
Arto Pohjanrinne, Sosiála- ja dearvvasvuođalávdegoddi, Sámediggi.
Irmeli Moilanen, prošeaktakoordináhtor, SaKaste-fidnu
dmu 9.45 – 10.45 Vearráneaddji muitobuozalmasat sámeveahkadagas, Anne Remes, neurologia spesialdoavttir, professor, Nuorta-Suoma universitehta.
dmu 10.45 – 11.45 Sápmelaš muitobuohcci dikšun, Heidi Eriksen, Ohcejoga njunuš dearvvasvuođaguovddášdoavttir.
Restoráŋŋa Galla, kulturguovddáš Sajos
dmu 12.30 – 13.30 Ahkeolbmo deaivan doaktára barggus Eanodagas, Taina Korhonen, Eanodaga dearvvasvuođaguovddášdoavttir.
dmu 13.30 -13.45 Sápmelaš oapmahašdikšára sáhkavuorru: Makkár lea árga ruovttus, go divššut muitobuohcci olbmo ?
dmu 14.45 – 16.30 Sámegielat muitobuohcciid dikšodilli sámiid ruovttuguovllu gielddain.
Mat áššit leat plánaid vuolde ?
Joonas Sippola, sosiálajođiheaddji, Eanodat Mirja Laiti, rabasdivššu hoavda, Anár Anitta Kaisanlahti, boarrásiidbarggu hoavda, Soađegilli Heidi Eriksen, njunuš dearvvasvuođaguovddášdoavttir, Ohcejohka
Hotelli Inarin Kultahovi kultursensitiivvalaš doaibmajurdda.
dmu 10.00 – 10.15 Káffeboddu, Sajosa váldofeaskkir
Ulbmilin sámegielat muitobuohcci dikšoproseassaid ollisvuođa govvideapmi málle vehkiin
- Masa dárbbašuvvo doarjja ?
- Maid galgá ovddidit ?
dmu 13.00 – 14.00 Joavkobarggut joatkašuvvet
Ristenrauna Magga, doaimmahoavda Sàmi Soster ro, Irmeli Moilanen, fidnokoordináhtor, SaKaste-fidnu ja Pia Ruotsala, sosiála- ja dearvvasvuođačálli, Sámediggi
dmu 15.15 – 16.00 Ovddidanbeivviid oktiigeassu ja sápmelaš muitobuohcci dikšobálgá ovddidanáššiid meroštallan.
Ristenrauna Magga, doaimmahoavda Sàmi Soster ro Irmeli Moilanen, fidnokoordináhtor, SaKaste-fidnu ja Pia Ruotsala, sosiála- ja dearvvasvuođačálli, Sámediggi
Davvi-Suoma Kaste-prográmma, Suoma Sámediggi ja Sosiála- ja dearvvasvuođaministeriija ordnejit sámiid rádjeoktasašbargoseminára Sajosis 25.2.2015.
Beaivvi temán leat sámegielat sosiála- ja dearvvasvuođabálvalusat.
 Čielggasmahttit uhcimusgáibádusaid sámeguovllu rádjeoktasašbargui
 Loktet guovddážii bálvalusaid, mas giela ja kultuvrra mearkkašupmi lea stuoris
 Buktit ovdan, makkár bálvalusat gávdnojit juo ja makkár vejolaš bálvalusdárbbut vel leat
 Čielggasmahttit doaibmarávvagiid, mo dieđujohtin bálvalusain áššehasaide ja ámmátbargiide
Iđitbeaivve gullat sámiid rádjeoktasašbarggu guoski láhkaásaheami dáládiliin ja sosiála- ja dearvvašvuohtafuolahusođastusas.
Ovdan leat maid sámegielat sode-bálvalusaid dáládilli ja buorit geavadat sije Suomas ja Norggas.
Dasa lassin gullat sáhlavuoru ÁEL-buhtadusain ja dálá spesiálabuohccedikšuma soahpamuša sisdoalus.
Eahketbeaivve suokkardallat bargojoavkkuin mot čielggasmahttit rádjeoktasašbarggu ja meannudanvugiid sámegielat bálvalusaid fállamis Suoma ja Norgga gaskkas ja mor sihkkarastit dieđujohtima áššehasaide ja ámmátbargiide.
Dasa lassin guorahallat mot sihkkarastit joatkkadivššu riikka nuppi buohccedikšunbiires (dálá soahpamuš lea guovtti buohccedikšunbiire gaskasaš).
Dilálašvuođa gielat leat dárogiella, davvisámegiella ja suomagiella.
Dilálašvuohta striimejuvvo.
Striimema čujuhus www.sogku.fi/live
Ságajođiheaddjit: iđitbeaivve Sinikka Salo Davvi-Suoma Kaste guovlostivrenjoavkku ságajođiheaddji, eahketbeaivi Heidi Eriksen, Ohcejoga gielda
8.50–9.00 BEAIVVI RAHPAN, Sinikka Salo, Davvi-Suoma Kaste guovlostivrenjoavkku ságajođiheaddji
9.00- 9.50 NUPPÁSTUSAT RIIKKA SOSIÁLA- JA DEARVVASVUOĐADOAIMMA GEAVADIIN Viveca Arrhenius, Suoma sosiála- ja dearvvasvuođaministeriija
 Sámiid rádjeoktasašbarggu guoski láhkaásaheami dáládilli
 Sámegielat bálvalusaid dáládilli / buorit geavadat ja dárbu Suomas, Heidi Eriksen, Ohcejoga gielda
10.40-11.00 SPESIÁLABUOHCCEDIKŠUMA SOAHPAMUŠA SISDOALLU Tapio Kekki, Lappi buohccedikšunbiire, vuođđodearvvasvuođafuolahusa ovttadat, Suopma
 Sámegielat bálvalusaid dáládilli / buorit geavadat ja dárbu Norggas
Kárášjohka o Dáládilli ja dárbu Norggas; o Sámiid Dearvvasvuohta-siida fidnu somáhtalaš beali ovdanbuktin
našuvnnalaš gealboguovddáš Mánáid- ja nuoraidossodat, Kárášjohka o Dáládilli ja dárbu Norggas; o Sámiid Dearvvasvuohta-siida fidnu psyhkalaš beali ovdanbuktin
 Ahkeolbmuid bálvalusaid dáládilli / buorit geavadat, Kristine Gaup
Mo čielggasmahttit rádjeoktasašbarggu ja ráhkadusaid (bissovašvuohta) sámegielat bálvalusain Suoma ja Norgga gaskkas 2.
Mo sihkkarastit dieđujohtima bálvalusain áššehasaide ja buohcciide sihke dearvvasvuođafuolahusa bargovehkii 3.
Mo joatkkadikšuma riikka nuppi buohccedikšunbiirres sáhttá sihkkarastit
- dálá soahpamuš guovtte buohccedikšunbiirre gaskasaš
15.45–16.00 ČOAHKKÁIGEASSU JA LOAHPAHANSÁNIT, Sinikka Salo, DavviSuoma Kaste guovlostivrenjoavkku ságajođiheaddji
Seminára ulbmilin lea oahpásmuvvat Sámediggái ja sápmelaččaid sajádahkii dálá Suomas.
Álggos mannat čađa vuođđoáššiid Sámedikkis nugo dan sajádaga, bargguid, organisašuvdnamálle ja ruhtadoalu.
Dan maŋŋá árvvoštallo Sámedikki sajádat ja dan politihkalaš váikkuhanvejolašvuođat suopmelaš servodagas.
Geavatáššiin mannat vel čađa Sámedikki lahtuide ja bargovehkii máksojuvvon mátke- ja eará čoahkkimiin šaddan goluid buhtadusvuođustusaid.
Ulbmiljoavku Sámedikki lahtut ja várrelahtut sihke bargoveahka
- hálddahushoavda Juha Guttorm
Ságastallan 14.00 Sámedikki sajádat ja dan politihkalaš váikkuhanvejolašvuođat suopmelaš servodagas
15.30 M átke- ja eará čoahkkimiin šaddan goluid buhtadusvuođustusat
Sámedikki máksonjuolggadus Stáhta mátkkoštannjuolggadus - ekonomiijačálli Hilkka Kukkonen
Seminára ságajođiheaddjin doaibmá hálddahushoavda Juha Guttorm.
Sámiministariid ja sámedikkiid presideanttaid čoahkkin Stockholmas skábmamánu 22. b. 2010
Davviriikkalaš sápmelaš giellabálkkašupmi – Gollegiella
Ministarat ja sámedikkepresideanttat dohkkehit ovttamielalaččat Davviriikkalaš sápmelaš giellabálkkašumi – Gollegiella – njuolggadusaid rievdadusevttohusaid. Dat leat dán beavdegirjji lasáhussan.
Sámeáššiid davviriikkalaš virgeolmmoškomitea bivdojuvvo válbmejuvvot jagi 2012 bálkkašumi juohkin.
Davviriikkalaš sámekonvenšuvdna – joatkkabargu
Čoahkkimisteaset 12. 11. 2008 sámiministarat ja sámedikkiid presideanttat ledje ovtta oaivilis das, ahte davviriikkalaš sámekonvenšuvdnabargu berre jotkojuvvot.
Sámeáššid davviriikkalaš virgeolmmoškomitea bivdojuvvui ráhkaduvvot evttohus das mo vejolaš ráđđádallamat galget čađahuvvot.
Dát bargu lea dál gárvvis ja ráđđádallanvuohki gávdno lasáhusas.
Sámiministarat ja sámedikkiid presideanttat leat ovtta oaivilis ahte joatkevaš proseassa galgá ollašuhttojuvvot dan ráđđádallanvuohkeevttohusa mielde, mii lea dán beavdegirjji lasáhussan.
je Ohcejoga mánáid koara Modji, anárašgielat Aila Duo ja Gámasmohkki beaggán Ailu Valle.
Vejolašvuođat sámegiela ja sámegielat oahpahussii ásahuvvojit vuođđooahpahus- ja logahatlágain, oahpahus- ja kulturministeriija mearrádusain ja oahppoplána vuođuštusain.
Gustojeaddji vejolašvuođat gusket buot golmma sámegiela: anáraš-, nuortalaš- ja davvisámegiela.
Sámiid ruovttuguovllu gielddain skuvllas lea geatnegasvuohta ordnet vuođđooahpahusa eanas osiid sámegillii daidda ohppiide, geat máhttet sámegiela.
Geavadis dat dárkkuha vuođđooahpahusa oahppái vuoigatvuođa oažžut unnimustá beali oahpahusas sámegillii.
Sámiid ruovttuguovllu gielddaid olggobealde lea vejolaš oažžut sámegiela oahpahusa, muhto oahpahusa ordnen gáibida erenoamáš aktiivvalašvuođa !
Oahpahus ordnejuvvo sihke lagas- ja gáiddusoahpahussan.
Sáhtát maid váldit oktavuođa sámedikki skuvlen- ja oahppomateriáladoaimmahahkii
info@samediggi.fi. Doaimmahat veahkeha studeanttaid, váhnemiid ja oahpahusa lágideddjiid oah
pahusa ollašuhttimis.
Daid ohppiid, geat vázzet logahaga sámiid ruovttuguovllu olggobealde, gánneha čuovvut oahpahusfálaldaga Sámi oahpahusguovddáža virtuálaskuvlsaid čađahanvejolašvuođain sáhttá jearrat maid sámiid ruovttuguovllu gielddaid logahagain, main leat virtuálastudeanttat juohke jagi.
Sámi oahpahusguovddáš ordne juohke jagi lagasskuvlejumi anáraš-, nuortalaš- ja davvisáme www.sogsakk.fi. Skuvlejupmi bistá olles lohkanbaji. gielain,
Suomas golmma universitehtas sáhttá lohkat sámegiela: http://www.oulu.fi/giellagasinstituutti /,
nugo rock, pop, jazz, lávlagat, geahppa musihkka (iskelmä), hiphop, reggae, dance …
Ovdanbuktima guhkkodat eanemustá 10 minuhta
Joavkus galget leat unnimustá golbma olbmo.
Ráddjehus ii guoskka joavkkuid bagadalliid.
Dáhpáhus lea oaivvilduvvon nuoraide, geat buđaldit dáidagiin iežaset astoáiggiid.
Dat nuorat, geain musihkka lea ámmáhin dahje beaivválaš bargun, eai sáhtte oassálastit dán gilvvohallamii. Dat guoská maiddái nuoraid, geat leat musihkkaámmátskuvllain (SibeliusAkatemia, soahtemusihkkaskuvla, musihkkaskuvllaid ámmátlinját) dahje geat leat háhkan musihkkasuorggi ámmátdutkosa.
Ráddjehus ii guoskka Sibelius-Akatemia nuoraid skuvlejumi oahppiid.
Riikka dáhpáhusas seamma joavkku sáhttá oassálastit dušše ovtta joavkošládjii.
2/3 joavkku lahtuin galget leat ođđa olbmot, vái joavkku sáhttá gohčodit ođđa joavkun.
Lassedieđuid riikkaviidosaš dáhpáhusas gávnnat čujuhusas:
dieđáhus sisttisdoallá olu dáhpáhussii laktáseaddji áššiid, danin bivddánge lohkabehtet dárkilit dán čađa.
Sámenuoraid dáiddadáhpáhussii lea vel moadde vahku.
almmuhit iežadet áiggebále, daningo prográmma manná gitta 15.3. diibmu 23:59, iige almmuheapmi dan maŋŋá leat
skoviide gávdnojit dieđáhusa loahpas.
Fuomášehket, ahte galgabehtet dahkat guokte (2) sierra almmuhusa:
Čájálmasaid almmuheapmi
a. Juohke čájálmasa galgá almmuhit sierra almmuhanskoviin
b. sisttisdoallá čájálmasa dieđuid, oassálastiid, bistináiggi ja earenomaš
Dán jagi bargobájiid fáddán lea dánsa, man bokte ráhkkanit juo boahtte jagi riikkaviidosaš dánsatemái.
Vuolabeal tabeallas gávdnojit dárkilut
Bargobájit eai leat nu máŋggas, de ávžžuhitge buohkaid almmuhit iežaset bargobájiide jođáneamos lági mielde !
Mii almmuhit loahpalaš juogu
 Jimi Kettunen lea Breakdance Eurohpa meašttir, Davviriikkaid meašttir ja máŋggageardásaš Suoma meašttir.
Son lea bargan teáhter- ja dánsadáidaga báras jagi 2003 rájes ja loaiddastan máŋggain teáhter- ja dánsačájálmasain Suomas ja olgoriikkain.
Su atnet árvvus breakdance-oahpaheaddjin ja – duopmárin.
Jimi Kettunen breakdance-bargobájis beassá oahpásmuvvat gáhttadánsa-kultuvrii ja breakdance vuođđolihkastagaide.
Breakdance vuođđoáššiid lassin bájis oahpásmuvvet maiddái akrobáhtalaš ja dánssalaš lihkastagaide.
 Auri Ahola lea dánsadáiddar, guhte lea dánson Suoma Álbmotbaleahtas jagi 2004 rájes ja son lea loaiddastan badjel 60 dánsačájálmasas Suomas ja olgoriikkain.
Son lea dánson klassihkalaš baleahta mearkkašahtti čájálmasain ja álbmogiidgaskasaš beaggánis koreográfiid čájálmasain.
Son lea lassin bargan suopmelaš beaggánis jovkkuiguin, degomat Tero Saarinen Companyin ja Compania Kaari & Roni Martiniin.
Auri Ahola Dánsateáhter-bargobájis besset iskat modearna dánsuma, baleahta ja teáhterovdanbuktima ja daid oktii heiveheami.
 Biret ja Katja Haarla leaba 16-jahkásaččat jumešnieiddat eret Ohcejoga Dalvadasis. Soai orruba Helssegis ja vázziba Suoma Álbmotopera baleahttalágádusas.
Baleahta lassin oappážagat dánsuba jazz-dánssa, modearna dánssa ja máhttiba maid eará dánsašlájaid, degomat hiphop, karaktera ja flamenco.
Oappážagaid bargobájis besset oahpásmuvvat baleahta álgooahpuide, jazzii ja modearna dánssa máilbmái.
 Olá-Mihkku Länsman lea nuorra dánsadáiddar, gean bargobájis besset oahpásmuvvat bárradánssa čiegusvuođaide.
Su bargobájis hárjehallet mii lea bárradánsun ja mo dat dáhpáhuvvá.
 Maiju Saijets doallá davvisámegiel sámi sohkaspeallu – bargobáji.
Bargobájis besset mihá ođđa spealu bokte hárhehallat sámiid rikkes sohkasátneráju.
Bargobádji laktása Kuati-nammasaš sámegiel árabajásgeassima oahppamateriálabáŋkoprošektii.
 Raija Lehtola doallá nuortalašgiel sámi sohkaspeallu-bargobáji.
Bargobájis besset mihá ođđa spealu bokte hárhehallat sámiid rikkes
Sajosa auditorio jietnavuogádat sáhttá buvttadit musihka, jietnamáilmmiid dahje vaikkoba efektaid čájálmasa áigge.
Geavahusas leat 4 headset-mikrofovnna ja moadde giehtamikrofovnna (omd. máinnašeaddji geavahussii).
Sávvat goittotge čájáhalliid geavahit jiena roahkkadit !
Lávdi lea s. 8 mehtera govdat, 4 mehtera čiekŋal ja gosii mehtera allat.
Sávvat ahte sálii eai boađe olu lávdelágidandiŋggat (kulissat), baicce ulbmilin lea speadjalastit lávddi duohkái ja ravddaide govaid.
Vuođđu, masa govaid speadjalastet ii leat áibbas duolbbas, muhto máŋggačiegat.
Danin loahppaboađus ii leat áibbas realisttalaš ja govat eai dárbbaš leat nu dárkilat.
Gč. gova 2, mas govva lea speadjalastojun maŋáseainni vuolleoassái.
Govaid lea vejolaš dárbbu mielde molsut omd. čájálmasa dáhpáhusaid gaskkas, muhto juos govat leat issoras olu (ja daid galgá bidjat dihto áigge dihto sajiide) galgá joavkku beales leat gii nu, gii boahtá láidestit govaid geavahusa.
Seammaláhkai lea maid jietnamáilmmis.
Dábálaš dilis Sajosa teknihkarat sáhttet fuolahit govaid ja jienaid geavaheamis.
Lávddi oažžu ieš maid lágidit, muhto sávvat ahte daid huksen / stellen / burgin dáhpáhuvvet háhppilit.
Sihtat din doaimmahit ovddalgihtii giehtačállosiid, main bohtet ovdan sávaldagat jienain, čuovggain, lávdelágideamis ja earás.
 Teatrisii sáhttet oassálastit buohkat 10-25 – ahkásaččat.
Lahtuin 1/3 oažžu spiehkkasit ahkeluohkás.
Spiehkastaga sturrodat ii leat ráddjejuvvon jagiid mielde.
 Teatris lea čájeheaddji dáidaga dáhpáhus, mas čájáhus / čájálmas sáhttá leat hupmanteáhter, dánsa ja/dahje teáhter musihkain ja ovdamearkkadihte teáhterklovneriija.
 Teatris-dáhpáhusat leat dárkkuhuvvon nuoraid joavkkuide.
Joavkkus galgá leat unnimustá golbma nuora.
Dakkárat eai sáhte oassálastit, geat gazzet oahpu teáhtera ámmátlaš skuvlejumis (nubbi ceahkki, TEAK ja ámmátallaskuvllat).
 Teatrisa guovlodáhpáhusat ordnejuvvojit miehtá Suoma.
Guovlodáhpáhusaide ii leat ovdarátkin, muhto daidda sáhttá oassálastit go beare almmuha iežas.
 Riikkaviidosaš Teatris – dáhpáhussii válljejuvvojit oassálastit guovlodáhpáhusain.
Joavkkut, mat válljejuvvojit, ovddastit iežaset guovllu nuorra teáhtera.
 Joavkkut sáhttet oassálástit riikkaviidosaš dáhpáhussii dušše ovttain čájáhusain / čájálmasain.
Almmuhanskovis leat dárkiles jearaldagat ja sajit, maidda galgá vástidit.
Leat viggan ráhkadit skovi nu oktageardánin go vejolaš.
Dieđihit idjadeami, mátkkiid ja prográmma birra almmuhanáiggi maŋŋá.
Sámediggi máksá dan idjadeapmi, man dat ieš ordne.
Juos bohtet jearaldagat, váldet oktavuođa dáhpáhusa plánejeaddjái Unna-Maari Pulskai.
Oktavuohtadieđut gávdnojit vuolábealde.
Bures boahtin Sámenuoraid dáiddadáhpáhussii !
Sámedikki skuvlen- ja oahppamateriálalávdegoddi ásahii čoahkkimisttis 12.4.2006 gaskaboddosaš bargojoavkku, mii galggai čielggadit sámeoahpa husa diliid ja válmmaštallat evttohusaid sámeoahpahusa ovddideamis sámiid ruovttuguovllu olggobealde.
Sámegiela oahpahus sámiid ruovttu guovllu olggobealde lea šaddan stuorra váttisvuohtan 1990 logu rájes.
Máŋggat ruovttuguovllu olggobealde orru dahje dohko fárren sámi vánhemat leat bivdán sámedikkis veahki čoavdin dihtii váttisvuođaid.
Dasa lassin leat vánhemat fuolas sámegiela ja sámi kultuvrra boahtte áiggis ja daid sirdáseamis ođđa sohkabuolvvaide.
Sámi vánhemiid minimagáibádussan sámiid ruovttuguovllu olggobealde lea leamaš sámegiela oahpahusa ordnen vuođđooahpahus ja logahatahkásaš sámemánáide ja nuoraide.
Muhtin vánhemat leat maid sávvan oahpahusa ordnema sámegillii.
Sámegiela oahpahus lea dovdameahttun ja marginála ášši sámiid ruovttuguovllu olggobealde.
Rektorat ja skuvlaeiseváldit eai leat ovdal gullan eaige deaivan sámegiela oahpahussii laktáseaddji gažaldagaid ja gáibádusaid.
Muhtin vánhemat leat maid bivdán rávvagiid oahpahusráđđehusas ja oahpahusministeriijas.
Boađus leamaš dávjá áššis luohpan daningo vánhemat leat dovdan iežaset fámoheapmin ášši ovddas.
Eahpesihkkarvuođa lea maid dagahan sámegiela buohtastahttin oahpa hus hálddahusa mearrádusain ja njuolggadusain sisafárrejeaddjiid gielaide.
Bargo joavku mearri dii dálán go bargagođii álggahit konkrehtalaš geahčča laddan doaimmaid ovddidan dihtii oahpahusa. Dat bargagođii lagaš ovttasbarggus Sámi oahpa hus guovddáža (Saamelaisalueen koulutuskeskus) Sámi virtuála skuvla prošeavttain.
Sámedikkis eai goittotge lean resurssat oahpahusa diehtojuohkin dahje ovddidanbargguide.
Skuvlen ja oahppamateriála lávdegottis lei (ja lea ain) geavahan láhkái dušše sáme gielat oahppamate riála buvttadeami várás čujuhuvvon stáhtaveahkki, man ii lean vejolaš geavahit dán ulbmilii.
Sámedikki almmolaš doaibmaváriiguin lei goittotge vejolaš bálkáhit luohkáoahpaheaddji Rauna Rahko ovtta mánnui geasset 2007.
Su bargun lei čohkket dieđuid iešguđet guovlluin Suomas addojuvvon sámegiela oahpahusas, mii leamaš muhtin báikegottiin 1980 logu loahpa rájes.
Dán raporttas geavahuvvo doaba ŠsámeoahpahusŠ, mainna oaivvilduvvo oah pahus sámegielas ja sámegillii.
vo jit buot golbma Suomas hubmojuvvon ja Suoma skuvllain oahpahuvvon sáme giela: anáraš, nuortalaš ja davvisámegiella.
Davvisámegiella lea stuorámus dáin gielain ja dan sadji oahpahusas lea nannosut go eará sámegielaid.
Buot golbma sámegiela gullet álbmogiidgaskasaš standardi se remiid mielde máilmmi áitatvuloš gielaid jovkui (omd. www.unesco.org Š ja nuortalaš gielat gullet duođalaččat áitojuvvon gielaide (
Bargojoavkku ságadoallin barggai Petra Biret Magga, lahttun Ellen Näkkälä järvi, Rauna Rahko ja Eeva-Liisa Rasmus ja čállin Ulla Aikio-Puoskari.
čoahk ki mat leat dollojuvvon golbmii.
Bargojoavku guođđá iežas čielggadeami ovttas doaibma bidjoevttohusaiguin sámediggái ja sávvá, ahte raporttas almmuhuvvon dieđuin lea ávki maiddái riikka dási oahpahushálddahusa eiseválddiide ja mearrádusaid dahkkiide gielddaid ja gávpogiid hálddahusas.
Anáris skábmamánus 2008 Bargojoavkku bealis Petra MaggaságadoalliUlla Aikioskuvlenčálli Puoskari
Dárbu ordnet sámegiela oahpahusa ruovttuguovllu olggobealde lea lassánan dađi mielde go sámiid fárren guovddážiidda ja gávpogiidda lea lassánan.
Dieđut sámiid lohkomearis dárkkistuvvojit juohke njealját jagi sámedikki válggaid (jagi 1995 rádjái Sámi Parlamentta válggaid) oktavuođas.
Ođđaseamos statistihkat leat jagis 2007 (gč. mildosa 1 raportta loahpas).
Statistihkat čájehit, ahte sámiid mearri ja jietnavuoigadahtton sámiid mear ri lea vuosttaš sámeválggaid (1972) rájes lassánan badjel guovttegeardá sažžan (govva 1).
Ruovttuguovllu olggobealde orru sámiid oassi olles sámiid olmmošlogus lea duppalduvvan jagiid 1983 ja 2007 gaskkas.
Jagi 1983 sámiid olles mearri lei sullii 5700 olbmo, geain ráhpat 1800 (sullii 30 % orro ruovttuguovllu olggobealde.
Ruovttuguovllu olggobealde orru sámiid oassi lea 2000 logu áigge mannan badjel daid sámiid meari, geat orrot ruovttuguovllus (govva 2).
Jietnavuoigadahtton olbmuid lohkomearri Sámi Parlamentta ja Sámedikki válggain 1972–2007.
Suoma sámiid lohkomearri sámiid ruovttuguovllus ja eará sajiin riikkas 1983–2007.
Sámiid eretfárren lea nanosmuvvan 1990 logu gaskamuttu maŋŋá ja sta tis tihkat čájehit, ahte eretfárrejeaddjiin eatnašat leat buoremus bargo agis ja maiddái mánnábearrašat.
Jagi 2003 statistihkaid mield e sámiid olles lohkomearri lei vádjit 8000 olbmo ja dalle juo sullii 70 % vuollel 10 jahkásaš mánáin ja 62 % vuollel 45 jahkásaš sámiin orro sámiid ruovttu guovllu olggobealde.
Proseantaoasit leat veaháš sturron jagi 2007 statistihkain.
11–17jahkásaš sámenuorain sullii 59 % ja 18–24 jahkásaččain ráhpat 60 % orrot dál sámiid ruovttuguovllu olggobealde.
Sámiid olles mearri jagi 2007 rehkenastima mielde lea 9350 (gč. mildosa 1).
Jagi 2007 sámediggeválggaid oktavuođas čohkkejuvvon statistihkaid mielde sámit orrot oktiibuot sullii 230 gielddas.
Sámiid ruovttuguovllu olggo bealde dakkár báikegottit, main orrot eanet sámit, leat Roavvenjárga, Oulu ja dan lagašguovllut ja Helsset ja dan lagašguovllut.
Oaivegávpogis ovttas kránnjagielddaiguin orrot sullii 1000 sápmelačča (Espoo, Helsset, Vantaa, Kirkkonummi, Järvenpää, Kerava, Kauniainen, Tuusula), Oulus ja dan lagašguovlluin (Oulu, Oulunsalo, Kempele, Lumijoki, Liminka, Tyrnävä, Muhos, Ylikiiminki, Kiiminki, Haukipudas, Hailuoto) sullii 600 sápmelačča.
Roavvenjárgga gávpogis orrot sullii 550 sápmelačča, Tamperes ja dan lagašguovlluin sullii 150, Kemi – Tornio guovllus sullii 110 ja Turku gávpogis vádjit 100 sápmelačča.
Sámiid ruovttu guovllu olggobealde, muhto goittotge Lappi leana guovllus orrot oktiibuot sullii 1200 sápmelačča.
Lappi leana guovllus orru nappo badjel 50 % sápmelaččain.
Ruovttuguovllu proseantaoasi unnidit vel Suoma sámit, geat orrot olgoriikkain (sullii 20 riikkas).
Eretfárren oidno sámiid ruovttuguovllus ee. das, ahte vuođđooahpahusahkásaš mánáid ja nuoraid mearri geahppána.
Vuođđooahpahusa oahppiid mearit leat mannan čielgasit vulos guvlui sámiid ruovttuguovllu buot gielddain 1990 logu gaskamuttu rájes.
Seammás lea vuođđooahpahusahkásaš mánáid mearri gielddas njiedjan sullii 26 %.
Ohcejoga ássiid lohku ii leat geahppánan šat guovtti maŋimuš jagi áigge.
Sámeoahpahusa vejolašvuođat, mat leat fámus – láhkaásaheapmi ja eiseváldemearrádusat
Eatnigiela oahpahussii laktása lassin suomagiela oahpa hus, mii dárkkuha eatnigiela oahppodiimmuid juohkima sáme ja suomagielaid gaskan.
Lassin vuođđo oahpa husa oahppaplána vuođustusain lea meroštallojuvvon oahppo mearri maid dái oanehis vieris giela oahpahusa várás (B2), man oahpa hus addojuvvo jahkeluohkáin 8–9.
Logahagas sámegiela lohkama lea vejolaš joatkit eatnigiellan, vuođđooahpahusa jahkeluohkáin 16 álgán guhkes vieris giellan (Agiella) dahje vuođđooahpahusa jahkeluohkáin 79 álgán oanehis vieris giellan (B2).
Sámegiella sáhttá leat maid logahagas álgi oanehis vieris giella (B3).
Logahat láhkaásaheapmi dahká vejolažžan prinsihpas maid sámegielat oahpahusa.
Geavadis sámegiella lea goittotge logahagas measta beare oahppo ávnnas iige oahpahusgiella.
Stuđeantadutkosis lea vejolaš čađahit sáme gielas eatnigiela ja vieris giela iskosa.
Dán rádjái eatnigiela iskosa ii leamaš vejolaš čađahit nuortalašgielas.
Stuđeantačállosiin sámegiela vieris giela iskosii oassálastit dahket buohkat seamma iskosa, fuolakeahttá das leatgo sii lohkan giela guhkes dahje oanehis oahppomeari mielde.
Vuođđooahpahuslága, logahatlága ja ámmátlaš skuvlejumi guoskevaš lága sámegiela sajádaga guoski njuolggadusat leat lahka nuppiid.
Spiehkastahkan lea vuođđooahpahuslága 10 §, mii geatnegahttá sámiid ruovttuguovllu gielddaid addit sámegiela máhtti oahppiid oahpahusa eanaš sámegillii.
Oahpahusgiela guoski vuođđooahpahuslága 10 § lea seammás áidna njuolggadus, mii ovttačilggolaččat dorvvasta sámeoahppi vuoigatvuođa iežas gillii.
Sámiid ruovttuguovllu olggobealde addojuvvon sámegiela oahpahusas eai leat earenoamáš mearrádusat oahpahuslágain.
Oahpahusa lea leamaš goittotge vejolaš addit oahpahusministeriija sierra mearrádusa vuođul.
Sámegiela oahpahus šattai jagi 1995 seamma mearrádusaid vuollái go sisafárre jeaddjiid iežaset gielaid oahpahus.
Oahpahusministeriija mearrá dus Šsisafárrejeaddjiid sihke sámegielat, románagielat ja vierisgielat oahppiid dievasmahtti oahpahussii vuođđoskuvlla ja logahaga várás mieđi huvvon stáhtadoarjaga vuođustusainŠ buhttii ovdal fámus lean mear rá dusa Šbadjel mearálaš stáhtadoarjaga mieđiheamis sisafárrejeaddjiid doarjja oahpa hussii vuođđoskuvllas ja logahagasŠ.
Njuolggadus, mii lea fámus, lea jagis 2007.
Dan mielde (3 §, 1 mom) oahppo lágádusaide, main ii ordnejuvvo vuođđooahpahuslága 12 §:s ja logahat lága 8 §:s dárkkuhuvvon eatnigiela oahpahus sámegielat, románagielat ja vierisgielat oahppiide, sáhttá máksojuvvot doarjja.
mielde (jorgaluvvon suomagielas dása):ŠStáhtadoarjja máksojuvvo eanemustá 2,5 oahppodiimmus vahkus oahpahusjoavkku vuostá.
Doarjaga fidnema eaktun lea, ahte áššái gullevaš giela oahpahusjoavkkus leat leamaš lohkanbaji álggus njeallje oahppi dahje gursaoahpahusas go gursa álgá dasa oassálastet unnimustá njeallje oahppi dahje stuđeantta.
Seamma oahpahusjoavkkus sáhttet leat oahppit sierra jahkeluohkáin ja sierra skuvllain ja maiddái ovda oahpahusa oažžu vuođđoahpahusa oahppit.
Jagi 1998 ollašuhttojuvvon skuvlejumi láhkaásaheami olles ođastus mearkkašii buorádusaid sámeoahpahusa dillái sámiid ruovttuguovllus.
Doaibmama guoski mearrádusain stuorámus mearkkašupmi lea leamaš vuođđooahpahuslága oahpahusgiela guoski 10 §:s.
Dat lea dorvvastan sáme gielat oahpahusa seailuma ahkeluohkáid unnumis fuolakeahttá (gč. gova 3).
Jagi 1999 álggu rájes fámus leamašan láhka oahpahus ja kulturdoaimma ruhtadeamis lea dorvvastan sámeoahpahusa ordnema vuođđo vejolašvuođaid sámiid ruovttuguovllu gielddain.
Ahkeluohkáid unnun ruovttuguovllus lea oaidnimis luoiti linján maid sáme oahpahusa statistihkain (gč. gova 4), muhto stuorra gahččan ii leat dáhpáhuvvan.
Sámeoahpahusa guoski sierraruhtadeapmi lea hástalan gielddaid ordnet eanet sámeoahpahusa. Gielddaid oažžun stáhtadoarjaga mearri lassána dahje unnu dan mielde man olu dat lasihit dahje geahpedit sámegiela dahje sámegielat oahpahusa.
Oktii rehkenastojuv von stáhtadoarjagiid mearit vástidit máinnašuvvon oahpahussii dárbbašuvvon oahpahusveaga bálkáheamis šaddi gaskamearálaš goluid.
Stáhtaráđi mearrádusa mielde oahppiid joavkku gaskamearálaš sturrodat gieldda siste galgá leat unnimustá golbma (3).
Sámiid ruovttuguovllu gielddaid sámeoahpahusa várás oažžun stáhtadoarjja lea leamaš jagiid 2002–2006 gaskamearálaččat 1.2 miljovnna euro / jahki.
Sierraruhtadeami váikkuhussan leamaš, ahte sámeoahpahus ii leat šat ovddit logijagiid láhkai gártan gilvalit ruhtadeamis gielddaid eará bálvalusaiguin.
Sámiid ruovttuguovllu olggobealde addojuvvon sámegiela oahpahusa várás gielddas lea leamaš jagi 2007 rájes vejolaš oažžut stáhtadoarjaga eane mustá 2,5 vahkkodiimmu dievasmahtti oahpahusa várás (jagi 2006 rádjai guovtti vahkkodiimmu oahpahusa várás).
Oahpahusráđđehus bidjá jahkásaččat ohcanláhkai oahpahusministeriija ásahusas (gč. ovddabealde) mearriduvvon oahpahusa stáhtadoarjagiid.
Oahpahusráđđehusas ožžon dieđu mielde vástideaddji submit jagiin 2006 ja 2007 ledje 4.616 ja 5.032 euro.
Doarjaga leat ožžon Oulu, Roavvenjárga (jagi 2005 maid Roavvenjárgga dálongielda) ja jagi 2006 rájes maid Tampere gávpot.
Sámeoahpahusa sierra resurssaide gullet maid Sámedikki ráhkadan oahppa materiálat, mat juhkkojuvvojit skuvllaide nuvttá skuvlen ja oahppa materiálalávdegotti mearrádusa mielde.
Oahppamateriálamearreruhta lea bisson sullii 250.000 euro dásis jagi 1993 rájes (gč. mildosa 2).
Seamma áigge materiáladárbbut ja válmmaštangolut leat loktanan ollu.
Oahppamateriála nuvttá juohkin lea leamaš lihkostuv van čoavddus.
Sámegiela buohtastahttin sisafárrejeaddjiid gielaide
Ovddabealde muitaluvvon oahpahusministeriija ásahusa dárkkes čuovvun sámegiela oahpahusa ordnen gávpogiin lea dolvon earenoamáš diliide.
Ovdamearkan dákkáraččain mainnašehkot Helssega gávpoga oahpahus doaimmahaga njukčamánus 2007 ohcanláhkai almmuhuvvon sisafárrejeaddjiid eatni giela oahpaheaddji oasseáigásaš doaibma, oahpahan giellan sámegiella.
Sisafárrejeaddjiid eatnigiela oahpaheaddji bargun lea oahpahit dakkár oahppiide, geain lea sisafárrejeaddji duogáš, sin eatnigiela dahje ruovttus hállojuvvon giela.
Oahpahusa ulbmilin lea fidnet oahppiid beroštuvvat iežaset eatnigielas, geavahit ja ovddidit eatnigiela dáidduideaset sihke árvvus atnit iežaset duogáža ja kultuvrra.
Oahpahusjoavkkus sáhttet leat maid suopmelaš oahppit, geat leat skáhppon olgoriikkain vieris giela máhtu.
Oahpahussii oassálastin lea eaktodáhtolaš ja dat addojuvvo guokte diimmu vahkus.
Oassi bargguin leat siidodoaibmasaččat.
Oahpahusjoavkku oahppit sáhttet leat máŋgga skuvllas ja dieđuideaset ja dáidduideaset dáfus iešguđetlágan dásis.
Váldodoaibmasaš oahpaheaddji oahpaha máŋggain skuvllain ja son sáhttá gártat sirdašuvvat skuvllas nubbái seamma beaivvi áig ge.
Oahpaheaddjis vurdojuvvoge ná vuogáiduvvan máhttu.
Mielddusin 4 (loahpas) oahpahusráđđehusa jagi 2004 dohkkehan oahppaplána vuođustusaid rávvaga čuovvu, sámegiela oahppi giđđat 2007 oažžun ŠDuođaštus oasi váldimis sisafárrejeaddjiid eatnigiela (sámegiela) oahpahussiiŠ (jorgaluvvon suomagielas dása).
Sámegiela oahpahus sámiid ruovttuguovllu olggobealde 1987–2008
Eaktodáhtolaš sámegiela oahpahus álggii guovtti báikegottis, Helssegis ja Soađegili girkosiiddas, 1980 logu loahpas.
Roavvenjárgga gávpogis oahpahus álggahuvvui čakčat 1991.
Helssega oahpahus gaskkalduvai gávcci lohkanbaji maŋŋá.
Roavvenjárggas ja Soađegilis oahpahus lea addojuvvon gaskkalduvakeahttá álggu rájes.
Oulus ja dan lagašguovlluin oahpahus álggahuvvui 2000 logu álggus.
Sámegiela oahpahusa addi skuvllaid / báikegottiid lohku lea gulul lassánan 2000 logus, muhto oahpahussii oassá lasti oahppiid lohku lea ainge hui unni ja oahpahusa joatkašuvvan eahpesihkkar.
Oahpahus ii leat lihkostuvvan álggahuvvot buot báikegottiin, gos dasa livččii lean dárbu iige buohkaide dan bivdán oahppiide.
• oahpahusa buohtastahttin sisafárrejeaddjiid gielain addojuvvon oahpahussii jagi 1995 rájes, • iešguđetlágan vuogit duođaštusain, maid oahppit leat ožžon sámegiela oahpahusas.
Čoahkkáigeassu sámiid ruovttuguovllu olggobealde sámegiela oahpahusa ožžon oahppiid loguin jagiin 1987–2008 lea čohkkejuvvon govvii 5.
Govas leat mielde maiddái Soađegili girkosiidda oahppit, daningo girkosiida lea sámiid ruovttuguovllu olggobealde.
Soađegili gielda gullá goittotge sámiid ruovttuguovllu gielddaid jovkui ja gullá dasto ollásit sámeoahpahusa guoski sierraruhtadeami ollái.
Oahppit, geat leat ožžon sámegiela oahpahusa vuođđooahpahusas ja logahagas olggobealde sámiid ruovttuguovllu gielddaid 1987–2008.
Soađegilli sámeguovllu rájá alde
Gieldda davimus oassi, Sámi bálgosa guovlu dahjege Vuohču gili guovlu, gullá sámiid virggálaš ruovttuguvlui.
Sámegiela oahpahus álggii Vuohču skuvllas seamma áigge eará ruovttuguovllu skuvllaiguin vuođđoskuvlla boahtima mielde 1970 logus.
Ruovttuguovllu olggobealde girkosiiddas oahpahus álggahuvvui čakčat 1987 riekkisdoaibman.
Čuovvovaš jagiid oahpahus addojuvvui bargobádjeoahpahussan.
Soađegili logahagas sámegiela oahpahus álggahuvvui čakčat 1996.
Vuosttas abiturienta čađahii sámegiela iskosa giđđat 1998.
Gielda vuođđudii 2000 logu álggus skuvllaid oktasaš, johtti sámegiela lektora virggi, man vuođđun lei sámeoahpahusa sierra ruhtadeapmi, mii lei boahtán fápmui jagi 1999 álggus.
Dan dihtii lea sámegiela oahpahusa sadji uhccánaččaid stáđásmuvvamin, váikko oahppiid lohku leage velá unni juos veardida dan guovllus ássi sámeálbmoga lohkui (gč. mildosiid 1 ja 3).
Sámegiella lea oahpahuvvon girkosiidda skuvllain (muhtun jagiid maid muhtun giliskuvllain) eaktodáhtolažžan ja válljenávnnasin (vieris giela ávnnasin A2 ja B2).
Vuohču gili olggobealde ii leat addojuvvon eatni giela iige sámegielat oahpahus.
Oaivegávpotguovllus doaimmai 1980 logu loahpageahčen ja 1990 logu álggus sámegiela oahpahusjoavku, mas ledje oahppit vuođđoskuvlla vuolimus luohkáin gitta logahahkii.
Oahpahusa álggaheapmái váikkuhedje earenoamážit City Sámit searvvis doaib man aktiivvalaš vánhemat.
Searvi oassálasttii álgojagiid áigge maiddái oahpahusa goluide.
Oahpahusjoavku čoahkkanii Malminkartano skuvl las, gosa vánhemat ja oahpaheaddji fievrridedje eará skuvllain boahtti oahppiid.
Oahpahus ordnejuvvui dábálaš skuvlabeaivvi maŋŋá oktii vah kus eaktodáhtolaš oahppoávnnasin.
Stáhtadoarjaga oaž žun dán bokte leai dalle lávki ovddos, mii bođii dorvvastit sámegiela oahpahusa.
Oahpahusjoavkku vuođđudeami mannan jagiid áigge lea eastán om. oahpahusministeriija ásahussii čállojuvvon njealji oahppi minimagáibádus.
Giela oahpahusa bivdán oahppit livčče lean, muhto sin čohkken ovtta jovkui miehtá gávpoga ja oaivegávpotguovllu lea šaddan váttisin.
Okta Helssega guovllu vuođđoahpahusa oahppi ja okta logahatoahppi leaba ožžon virtuálalaččat giela oahpahusa Anára gielddas.
Helssega sámit leat ain ođđasit bivdán sámedikkis veahki oahpahusa ja dan guoski dieđiheami ordnema várás.
Oaivegávpotguovllu dilli bođeš nuppástuvvat lagamus jagiid áigge.
Lassin máŋggat vánhemat, geat eai leat nagodan sirdit álgogielaset ođđa bulvii, sávvet ahte ožžot mánáidasaset sámegiela oahpahusa skuvllas.
City Sámit r. o. ja vuollel skuvlaahkásaš mánáid vánhemat leat doaibman aktiivvalaččat oažžun dihtii vuollái skuvlaahkásaččaide oaivvilduvvon sámegielat riekkisdoaimmaid dahje giellabeasi / beaivedivššu.
Doaibma lea álggahuvvon máŋgii, muhto dat lea deaividan máŋggalágan váttisvuođaid.
Mánáid čohkken ovtta sadjái guhkes gaskkaid duohken lea leamaš váigat.
Sámegielmáhtolaš oahpahead djiid lea leamaš váttis gávdnat.
Oulu guovllus (gávpot ja lagašguovllut) sámegiela oahpahus álgga huvvui jagi 2000.
Lassin muhtin oahppit leat ožžon virtuálaoahpahusa Anára gielddas.
Lohkan jagi 2008–2009 okta logahaga oahppi oaččui eatnigiela oahpahusa virtuálalaččat Anáris.
Oulu universitehta instituhtta ollašuhttá sámegiela alla oahpahusa ja dutkamuša váldegottálaš sierradoaimma, man dihte gávpogis eai leat leamaš váttis vuođat gávdnat sámegielat oahpaheaddjiid diibmooahpahusbargguide.
Lassin dat, ahte máŋggat sámi vánhemat barget dahje stuđerejit universitehtas váikkuha dasa, ahte Oulu sámiin lea čavga oktavuohtafierbmi, mii veahkeha oahpahusa joatkašuvvama ja oahpaheaddjiid gávdnama.
Oulu Sámit r. o. ja sápmelaš vánhemat leat ovttasbargan gávpoga skuvladoaimmahagain ja lagašgielddaiguin.
Oktasašbarggu boađusin jagi 2005 válmmaštuvvui sámegiela ja kultuvrra oahpahusa guoski oassi gávpoga vuođđooahpahusa oahppaplánai.
Oahpahusa sadji lea goit ain eahpesihkkaris vuođu alde.
Gávpogis ássi sámiid logu ektui sámegiela oahpahusa oahppiid lohku lea unni ja oahpahusa jotkkolašvuohta gáibida mánáid ja nuoraid vánhemiin barggu juohke jagi.
Oulu Sámit r. o. lea čállán máŋgii sámediggái ja bivdán dan váikkuhit skuvlenpolitihkalaš mearrádusdahkkiide ruovttuguovllu olggobealde ássi sámemánáid ja nuoraid iežaset giela oahpahusa dorvvasteami dihte.
Álggos oahpahus leai okta vahk kodiibmu.
Diimmuid doallansadjin lea álggu rájes doaibman Lappi universitehta hárjehallanskuvla, mii lea leamaš sajis ja skuvla njunnoša miehtemielalaš vuoiŋŋa dihte heivvolamos báiki.
Hárjehallanskuvla lea doaibman oahpahusa koordinerejeaddjin ja bálkká máksi skuvlan ja máksán maid dárbbašuvvon oahppamateriálaid.
Jagi 1996 álggu rájes sámegiela oahpahus lea addon guokte vahkkodiimmu.
Oahpahusas leat leamaš oahppit vuođđooahpahusa buot jahkeluohkáin.
Vuosttas sámegiela Roavvenjárggas álggu rájes lohkan oahppi čađahii sámegiela stuđeantaiskosa giđđat 2003.
Roavvenjárgga gávpot lea ožžon stáhtadoarjaga sámegiela oahpahussii oahpahusministeriija ásahusa vuođul.
Jagi 1999 rájes sámegiela oahpahus lea ovttastahttojuvvon gávpoga A2gielaid oahpahussii, mii lea dahkan vejolažžan skuvlasáhtuid ordnema ja lohkanortnegii čadnon oahppadiimmuid.
Roavvenjárgga gávpoga ja dálongieldda gielddalaktaga dihte buot sámegiela oahppit ožžot doisttážii skuvlasáhtu diimmuide.
Sámegiela oahpahussii leat oassálastán jahkásaččat 5–27 oahppi ja juos oahppiid lohku leamaš stuorát go 12, joavku lea juhkkojuvvon.
Lohkanjagi 2008–2009 oahppiid lohku lei buot vuolimusas (oktiibuot guhtta oahppi) ja sámegiela oahpahus lea váras nohkat oppalohkái go oahpahusa dál oažžu oahppit gerget vuođđooahpahusas.
A2gielaid oahpahusa guoski gávpoga mearrádusaid ja oahpahusministeriija ásahussii gulli njuolggadusa ŠIežas eatnigiela oahpahusa stáhtadoarjjaŠ seammaáigásaš čuovvun lea dolvon dillái, mas sámegiela oahpa husa joatkašuvvan orru veadjemeahttun.
Skuvlenlávdegotti giđđat 2008 dahkan mearrádusa mielde A2gielaid oahpahussii oassálasti oahppiide eai šat ordnejuvvo sáhtut skuvllaid gaskkas ja A2giela joavkku vuođđudeami unnimus vejolaš oahppiid lohku lea 15 oahppi.
Lávdegotti mearrádusa mielde unnimus vejolaš oahppiid logus sáhttá goit sámegiela bokte boahtit vuostá.
Mearrádus lea juo vuosttas ollašuhttinjagi (2008) dagahan dan, ahte A2gielaid oahpahusa oažžu oahppiid olles mearri lea mearkkašahtti láhkái geahppánan (49 % Sámegiela oahpahussii eai leat váldojuvvon ođđa oahppit.
Lassin oahpahusministeriija stáhtadoarjaga oažžuma guoski ásahusa 3 § (gč. ovddabealde) čuovvun lea dagahan dan, ahte sámegiela oahpahusa bivdán oahppiid etnihkalaš duogážat leat čielgga duvvon.
Sámegiela lagašoahpahus (oahpaheaddji báikki alde) álggii Tampere vuođđoskuvllas čakčat 2006.
Oahpahus lea Švuođđooahpahusa dievasmahttiŠ davvisámegiela oahpahus ja dat lea ordnejuvvon Tampere guovddáža Aleksanteri skuvllas, gos skuvlla dihtorluohkká / girjerádju lea doaibman oahpahuslatnjan.
Oahpahus lea oahppiide eaktodáhtolaš ja dat lea ordnejuvvon skuvlabeaivvi lohppii oktii vahkus.
Vuosttas jagi oahpaheaddjin doaimmai sámegielat logahatstuđeanta, čavčča 2007 rájes diibmooahpaheaddjin lea doaibman skuvlejumi ožžon sámegiela oahpaheaddji.
Lohkanjagi 2006–2007 Tamperes ledje oktiibuot čieža sámegiela oahppi, geain viđas ledje Aleksanteri skuvllas ordnejuvvon eaktodáhtolaš giela oahpahusas.
Guokte logahaga oahppi oaččuiga vieris giela oahpahusa Anára gieldda oahpaheaddjis virtuálalaččat.
Lohkanjagi 2007–2008 oahppiid lohku lei ainge čieža, guhtta oahppi ledje vuođđooahpahusas ja okta logahaga oahppi oaččui fierbmeoahpahusa Anára gielddas.
Vuođđooahpahusa sámegiela oahppit ledje oktiibuot vihtta, lassin Tampere kránnjágielddas Orivesis okta logahatoahppi oaččui sámegiela oahpahusa virtuálalaččat Anára gielddas.
Sápmelaš vánhemat leat goit atnán amasin, ahte sá me giella buohtastahttojuvvo gávpogis oahpahuvvon stuorra sisafárrejeaddji gielaide dego ovdamearkan arábiai, espánjai, eŋgelasgillii ja punjabii.
Sámeoahpahusa ollisvuohta
Oahpahusdilis leat oaidnimis sihke ovddos mannan ja fuolastuhtti áššit.
Ovdánanlávkin sáhttá doallat 1) sámegielat oahpahusa viidáneami sisttisdoallat ain eanet oahppoávdnasiid, 2) oahpahus lea 2000 logu álggu rájes addon buot golmma sámegillii ja 3) čávčča 2007 rájes sámegielat oahpahus addojuvvo buot ruovttuguovllu gielddain.
Nuortalašgielat oahpahus lea boatkaneamin ja giela oahpahusdilli fuolastuhtti.
Oahpaheai dilli lea šaddan heittogin 2000 logus.
Oahpaheaddjivátni guoská eanemusat anárašgiela ja nuortalašgiela oahpahusa ja buot golmma sámegillii addon ávnnasoahpahusa.
Eanodaga gielddas sámegielat oahpahusa oažžu oahppiid lohku lea lasSámegiela ávnnasoahpahusa oažžu oahppiid lohku lea luoitán Eanodagas 28 (87–59) ja Ohcejogas 7 (28–21).
Anáris giela oahppiid lohku lea lassánan 14 (111&gt;125) ja Soađegilis 5 (54&gt;59).
Soađegili Vuohčus sámegielat oahpahus álggahuvvui vuosttas geardde čakčat 2007 guovtti oahppái. skuvllain sámegiela ja sámegillii oahppi oahppiid lohku lea jagiid 2004–2007 gaskkas geahppánan 36 (439&gt;403).
Sámegielat oahpahus addojuv vui dušše Ohcejoga sámelogahagas, oktiibuot čieža oahppái (nuppástus +0).
Oahpahus lea eahpesihkkaris vuođu alde oahpaheaiváni ja suoma gielat stuđeantadutkosa dihte.
Máŋggat vuođđo oahpahusa sámegillii ožžon oahppit molsot iežaset oahpahusgiela juo ovdal logahatoahpuid sihkkarastima dihte stuđeantadutkosa čađaheami.
Sáme giela iskosa lea vejolaš čađahit stuđeantadutkosis.
Vuosttas golbma nuortalašgiela stuđeantaiskosa čađa huvvojedje giđđat 2005.
Ruovttuguovllu gielddaid logahagain sámegiela ja sámegielat oahpahusa oažžu oahppiid lohku lea geahppánan jagiid 2004–2007 11 (61&gt;50).
Ruovttuguovllu gielddaid olggobealde sámegiela oahpahusa ožžon oahppiid lohku lassánii čávčča 2004 20 oahppis 37 oahppái čávčča 2007 rádjai, geain 30 vuođđooahpahusahkásačča ja čieža logahatoahppi.
Ruovttu guovllu olggobealde ii leat sámegielat oahpahus.
Logahaga oahppiin okta čađahii sámegiela eatnigiela gurssaid.
Bargojoavkku geavatlaš doaimmat ja Sámi virtuálaskuvla - prošeakta
Vánhemiid fierpmádaga, šleađgaboastaoktavuođaid ja dieđi han gaskaomiid geavahemiin dat geahččalii iešguđet guovllus Suomas juksat bearrašiid, geat háliidit sámegiela oahpahusa mánáidasa set.
Vánhemiidda doaimmahuvvui dieđáhus Sámedikki ja Sámi oahpahusguovddáža Sámi virtuálaskuvla – prošeavtta ulbmilis oažžut áigái giela oahpahusa vuođđo skuvlla ja logahaga oahppiide.
Dalán barggu álggus čielggai, ahte oktasašbargui dárbbašuvvui mielde maid miinu sámeguovllu gielddain, daningo oahpahusguovddážii addon oahpahusa ordnenlohpi ii guoskan vuođđooahpahusa.
Anára gielda lei miehtemielalaš fierbmeoahpahusa ordnemii ja oahpahus álggahuvvui, váikko gielddas livččii lean dárbu geavahit iežas oahpaheairesurssaid oppalohkái iežas gieldda oahppiid oahpa hussii.
Geasi áigge ja velá skuvlajagi álggedettiinge bargojovkui bohte bivdagat vánhemiin. Oahpahus ordnašuvai Anára gieldda oahpahead djiid bokte oktiibuot 13 oahppái, mii leai sullii bealli dan oahppiid logus, masa vánhemat ledje bivdán oahpahusa.
Lassin lea čielggas, ahte bargojoavkku dieđáhusat jukse dušše unna oasi ruovttuguovllu olggobealde ássi bearrašiin, main leat vuođđooahpahus ja logahatahkásaš mánát.
Sámi oahpahusguovddáža Sámi virtuálaskuvla prošeavttas gávdnon teknihkalaš čoavddus veahkehii oahpahusa ordnema, muhto ovddabealde ledje ollu váttisvuođat: • bargojoavku lei menddo maŋŋit jođus oahpahusa ordnemis ja bivdagat áiggi ja oahpahanlanja ordnemii skuvlla sámegiela oahppái (muhtumin dušše ovtta oahppái / skuvla) vásihuvvui skuvllain váttisin;
Skuvllain gehččojuvvui, ahte golut gulle oahpahusa ordnejeaddjái, dán dilis Anára girkosiidda vuođđoskuvlii.
Stuorát golut šadde liseansamávssuin. Daidda veahkkin bođii Lappi fierbmeskuvlaprošeakta, man liseanssaid lei vejolaš geavahit ulbmilii
nuvttá. Sámi oahpahusguovddáš ráđđádalai ruhtadeamis eiseválddiiguin máŋgii.
• maiddái virtuálaoahpahusa bearráigeahču ordnen ja lohkanortnega oktii heiveheapmi dagahii váttisvuođaid sihke oahpahusa oažžu ja dan addi skuvllas, erenoamážit juos seammá fierbmeoahpahusjoavkkus ledje oahppit máŋgga skuvllas;
Vánhemat ja oahppit ledje duđavaččat álgán oahpahussii, váikko dat daga hii badjelmearálaš váttisvuođaid sidjiide iige oahpahusa joatkašuvva mis lean diehtu.
Bargojoavku sáddii ođđa dieđáhusa ovttas gárvves almmu han skoviin giđđat 2007.
Geahččaleami bohtosat ledje seammát ja oahpa hus ordnejuvvui seammasturrosaš oahppiid jovkui go ovddit jagi.
Sámi virtu álaskuvla prošeavtta koordináhtor ráđđádalai ja soabai oahpahu sa geavatlaš ordnemiin iešguđet guovllu skuvllaid rektoriiguin ja doa lai oktavuođaid maid vánhemiidda ja Anára gildii.
Dábálaš fierbmeoktavuođa lassin dárbbašuvvojit bealjusmikrofovnnat (headset) ja pcdihtor.
Maiddái webkamera atnin lea leamaš vejolaš.
Ovtta virtuálaoahpahusdiimmu haddin árvvoštallojuvvui vádjit 40 euro.
Virtuálaoahpahusa oassin galggašii leahkit maid oahppiid ja oahpaheaddji fysalaš deaivvadeapmi, masa lohkanjagiid 2006–2008 ollašuhttojuvvon geahččaleamis eai lean resurssat.
Geahččaleami áigge fierbmeoahpahusa Anára gielddas ožžon oahppiid logut ja báikegottit:
Sámi virtuálaskuvla prošeakta leai álggahuvvon erenoamážit sámenuoraid, muhto maid rávesoahppiid dárbbuid várás ja dan vuosttas doaibma guovlun ledje sámeguovllu skuvl lat..
Prošeavtta ulbmilin lei ovddidit erenoamážit sámeguovllu oahpaheaddjiid fierpmádaga, oktasašbarggu ja sámegiela ja kultuvrra oahpaheairesurssaid juohkima oahppiid ja stuđeanttaid dárbbuid várás, geat leat máŋgga sajis.
Oahpahusguovddáš lea maid vuođđudan ođđa virtuálaoahpahusa plánejeaddji virggi.
Sámi oahpahusguovddáš lea ohcan váriid riikkaviidosaš sámegiela ja kul tuvrra oahpahusprošektii, mas lea mielde maiddái sámegiela oahpahus vuođđoskuvllaide. Prošeaktaohcamušas válmmaštuvvon árvvoš talla ma mielde oahpahusguovddáš sáhtašii vástidit sámegiela oahpahusa
28 ordnemis oppa riikka vuođđoskuvllain sullii 280.000 euro jahkásaš ruhtademiin.
Ruhtadeami váiluma lassin oktan hehttehussan lea dat, ahte oahpahusguovddáža birra addon láhka ii vuos daga vejolažžan vuođđooahpahusa addima.
Sámedikki cealkámušain ja evttohusain oahpahusministeriijai ja riikkabeivviid lávdegottiide sámeoahpahus lea gieđahallojuvvon ollisvuohtan, mas leat mielde sihke ruovttuguovllu gielddat ja báikegottit, mat leat daid olggobealde.
Jagi 2004 rájes cealkámušain lea giddejuvvon duođalaš fuomášupmi dasa, ahte dálá njuolggadusaid čuovvumuššan sáme oahpahusa olggobeallai báhcá unnimustá 50 % vuođđooahpahusahkásaš sámeoahppiin.
Nuppi dásis (logahat ja ámmátskuvlejumis) dát oassi lea árvvoštallojuvvon velá stuorábun.
Sámedikki mielas dilli lea Suoma vuođđolága ja Suoma addin riikkaidgaskasaš čatnasumiid ja eamiálbmogiid vuoigatvuođaid vuostá. Sámediggi lea váruhan, ahte dákkár dilli boahtá jođánit doalvut sámeálbmoga ovttagielalašvuhtii ja oktavuođaid boatkaneapmái sámeservodahkii.
Cealkámušain gávnnahuvvo, ahte eiseválddiid berošmeahttunvuohta oaiv vilda sámiid suddadeami váldoálbmogii oahppo geatnegas vuohtaskuvl la bokte.
Sámediggi lea bivdán oahpahusministeriija ásahit bargojoavkku, man bargun livččii čielggadit sámeoahpahusa ollisvuođa, dan guoski doaibma ja ruhtadannjuolggadusaid, oahpaheaddji ja oahppamateriáladiliid, oahppa plánaid, oahpahusa oažžuma ja hálddahusa. Bargojoavku galggašii bidjat johtui sámeoahpahusa diđolaš, oppalaš ja plánejuvvon ovddidanbarggu.
Lassin leat bivdán sámeoahpahusa gieđahallama sierra eará vehádagaid, ee. sisafárrejeaddjiid iežaset gielain addon oahpahusas ja vuođđudit sáme dikki ja oahpahusministeriija gaskii jeavddalaš sámeoahpahusa guoski ráđđádallan ja raporterengeavadaga. Sámedikki vejolašvuođaid sámeoahpahusa ovddideapmái ja skuvlejumi ordnejeaddjiid ja sápmelaš vánhemiid doarjumii galggašii buoridit.
Oahpahusministeriija ii leat doisttážii ásahan bargojoavkku iige váldán beali váttisvuođaide.
Guovvamánus 2006 oahpahusministeriijai dahkkon Parasprošektii laktáseaddji evttohusas gávnnahuvvo ee. ná:
oahppi sirdašuvvá vuođđoahpahusa bajit luohkáide – stuorámus váilevuođat gusket anáraš ja nuortalašgielaid ja gielat oahpahusa;
2. gielddain leat váttisvuođat oahpahusláhkaásaheami gáibidan sámegielat oahpahusa sierra oahppaplána ráhkadeamis, daningo bargu lea ođas ja das váilot oktasaš rávvagat;
3. sámeoahpahusa oktilas oahppaplána váilun oaivvilda dan, ahte oahppaplána vuođustusain sámiid oahpahussii ásahuvvon oktasaš ulbmilat váldojit vuhtii deivvolaččat;
husa sáhtašii boahtteáiggis ovddidit. Skuvlema árvvoštallan lea vuođđuduvvan láhkii jagi 1999 rájes, mas fuolakeahttá sámeoahpahus ii leat mielde nášuvnnalaš árvvoštallanprográmmain; ja
5. ruhtadeapmi, mii lea fámus, dorvvasta oahpahusa ordnema dušše sámiid ruovttuguovllus, mas boahtá ahte badjel bealli vuođđo-oahpa hus ahkásaš sámemánáin ja - nuorain báhcet ollásit eatni-giela ja eatnigielat oahpahusa olggobeallai, iige dán oahpahusas leat vejolaš čuovvut oahppaplána vuođustusain meroštallojuvvon oahpahusa sisdoaluid, ulbmiliid iige diibmojuohkonjuolggadusaid.
Sámeoahpahusa dorvvasteapmi gáibida ollislaš ovddideami ja dan sihkkarastima, ahte skuvla ii šat joatkke sámiid suddadeami iige ovddit giellamolsuma, masa dálá dilli vealtameahttumit doalvu.
Sámedikki váikkuhan ja mearridanválddi galgá lasihit čielgasit ja hábmet dan skuvlen ja oahppamateriáladoaimmahagas oahpahusa ovddideamis vástideaddji guovddáža.
Sámeoahpahus lea suopmelaš skuvlla siste hui unna oassi, man ovddideami ii oaččo guođđit nu ahte dat dikšojuvvo deivvolaččat ja biđgosit. ”
Golggotmánus 2007 addojuvvon oahpahusministeriija ovtta veardásašvuođaplána guoski čealkámušas gávnnahuvvo ee. ná:
” Sámediggi háliida giddet fuomášumi sámiid dillái Suoma áidna eamiálbmogin, mii gáibida ee. ministeriijain sámiide álbmogin gulli servvodatlaš, ii dušše persovnnaid guoski vuoigatvuođaid, vuhtii váldima daid ásahusaid válmmaštallan, stáhtadoarjja, strategiija ja plánenbarggus.
Sámediggi čujuha Suoma vuođđoláhkii, mas mearriduvvo ee. sámiid eamiálbmotsajis, sámiid vuoigatvuođas iežaset gillii ja kultuvrai sihke sámiide sin ruovttuguovllus gulli kultur iešstivrejumis, mii lea kollektiiva eamiálbmotvuoigatvuođain, mat leat fámus, nubbin dehalamos.
Suoma ráđđehusa ovddasteaddjit ledje aktiivvalaččat ovddi deamin julggáštusa dohkkeheami.
Vuođđolágas mearriduvvon eamiálbmotvuoigatvuođat mearkkašit stáhta ja sámiid gaskavuođa earalágan luonddu juos veardida stáhta ja eará vehádagaid gaskavuhtii.
Oahpahusministeriija galg ga šii njuolg gaduslaččat čuovvut ovttaveardásašvuođaplána mieh te mielalaš sierrameannudeami prinsihpa ja ollašuhttit sámiide vuođ đo lágas dorvvastuvvon vuoigatvuođaid sin doaimmain.
Eami álbmot saji vuođ đun riikkaidgaskasaš vuoigatvuođas atnojuv vojit dáid álbmogiid kolonisátiohistorjjá, ruovttueatnamis dahkkon vea la heapmi ja sud dadanpolitihkka.
Dán historjjás boahtti sámiid giela ja kultuvramolsun lea ovdánan viidásit ja buot Suomas hállon golbma sámegiela leat dálá riikkaidgaskasaš luohkkájuogu mielde áittat vuložat, anáraš ja nuortalašgiella lossadit áittatvuložat.
Dat oaiv vilda dan, ahte dát gielat ja kulturvuogit, mat leat daid vuođđun, eai sirda šuva ođđa buolvvaide (intergenerational transmission) posi tiiva sierradoaibma bijuid haga.
Oahpahusministeriija hálddahus suorgi lea guovddáš sajis sámegiela ja kultuvrra boahtteáiggi dorv vas teamis. ”
Mo sámeoahpahusa saji sáhtašii dorvvastit ?
Sámiid ruovttuguovllu olggobealde ássi sáme mánáid ja nuoraid dilli muittuha sin áhkuid ja ádjáid mánná vuođa dili.
Go giela eai oahpat skuvllas, dan hállit báhcet lohkan ja čállindáiddu heapmin iežaset gielas.
Giela hálliid lohku geahppána eaige ođđa giela geavaheaddjit šatta.
Dat geainna lea heittogamos gielladáidu masset juogo gielaset ollásit dahje giella báhcá ovdánkeahttá, daningo revitališuvnna vejolažžan dahkki giela čálalaš háldui váldin ii leat vejolaš.
Sápmelaš vánhemat ja báikkálaš skuvlaeiseválddit leat geahččalan oktasaš barggus ovddidit sámegiela oahpahusa guovlluineaset.
Čielgasamos ovda mearkkat dán oktasašbarggus leat Roavvenjárgga, Oulu, Tampere ja Helsset gávpogat.
Báikegottiin, main eai leat nu ollu sápmelaččat, ván hemat leat dávjá bivdán sámedikkis veahki dillái ja jáhkkán dan iešstivren orgá nan sáhttit váikkuhit oahpahusa ordnemii.
Sámedikki vejolašvuođat váikkuhit iežas álbmoga oahpahussii leat goit hui uhcán iige sámiide vuođđo lágas dorvvastuvvon kulturiešstivren leat ollašahttojuvvon skuvle jumi suorggis.
Lassin dat sáhttá doaimmahit skuvllaide oahppamateriála, mii oahpahusas dárbbašuvvo.
Sámeoahpahusa ovddideapmi njuolggadusaid vuođul, mat leat fámus, nu ahte dan ollisvuođa ii koordinere oktage eiseváldi, ii leat vejolaš ja oahpahusa ovddidanulbmilat dolvot erenoamáš diliide.
Ođđasamos ovdamearka oahpahusdili buorideapmai figgi, muhto veadjemeahttun dillái doalvu dáhpáhusain gávdno Roavvenjárggas.
Sámegiela oahpahusa sajádaga hálidedje buoridit bidjamiin sámegiela A2gielaid, ja daid mielde skuvlasáhtuid ja bissovaš lohkanortnegiid ollái.
Sámegiela oahpahus A2giellan bajidii giela oahpahusa árvodási ja attii sihke oahpaheaddjái ja oahppiide dovddu oahpahusa bissovašvuođas ja dan gullamis ŠnormálaŠ skuvlabargui.
Seammás gávpot sihkkarasttii áidna vejolaš sámegiela oahpahussii oaivvilduvvon ruhtadeami, mii lei oažžumis, ja ozai oahpahusráđđehusas ” sisafárrejeaddjiid iežaset eatnigiela, sámegiela ja románagiela oahpahusa ” sierra stáhtadoarjaga, ja ná beasai dán stáhtadoarjaga birra addon njuolggadusaid ollái.
Erenoamážin dili dahká A2giela ja ” sisafárrejeaddjiid iežaset eatnigiela, sáme ja románagiela oahpahusa ” sierra stáhtadoarjaga guoski mearrádusaid gaskavuođa ruossalasvuohta.
Nuppe dáfus guhkes vieris giela oahpahussii ii goitge leat sáhttán váldit dakkár oahppiid, geaidda sámegiella livččii duođaid vieris giella.
Oahpahusministeriija addin ásahus gáibida, ahte oahppit leat sámegiela eatnigiellan hálli dahje, ahte giella lea oahppi ruovttus geavahuvvon giella.
Dán dihte oahpahusa fállan máŋgga oahppái lea veadjemeahttun ja joavkkut bissot hui unnin ja heterogenalažžan.
Dili sáhttá dulkot nu, ahte dán áigge sáme giela oahpahusa ruovttuguovllu olggobealde guoski mearrádusat, mat leat fámus, ráddjejit dán oahpahussii vuoigadahtton oahppiid joavkku, oahpahussii geavahuvvon vahkkodiimmuid ja oahpahusa ruhtadeami nu čavgadit, ahte oahpahusa ovddideapmi šaddá veadjemeahttumin.
Bargojoavkku mielas sámeoahpahusa ollislaš ovddideapmi ja giela oahpahusa oažžun lunddolaš oassin skuvlabarggu miehtá riikka galgá álggahuvvot johtilit.
Ovddabealde gieđahallon, njuolggadusaid dagahan eastagiid ja čuolmmaid galgá čoavdit ja oažžut sámeoahpahusa Šnormála dilláiŠ, mas giela oahpahusordnemiin váldojit vuhtii oahppiid iešguđetlágan gielladuogážat: oassi sámeoahppiin hállá sámegiela eatnigiellan, oassái dat lea heittogabbot hálddašuvvon nubbi giella ja oasis ii leat ollege gielladáidu.
Lassin skuvllain, erenoamážit davvin, leat maid eará oahppit, geat háliidivčče oahppat sámegiela.
Gos eará sajis dat sáhtášedje boahtit go skuvlla vieris giela oahpahusas ?
Sámegiela oahpahusa galgá sirret sisafárrejeaddjiid ja eará vieris gielaid oahpahusa guoski ásahusas ja válmmaštallat sámeoahpahusa ollisvuođa oppa riikkas guoski njuolggadusa / njuolggadusaid.
Sámegiela oahpahusa ovddideami galgá dahkat vejolažžan oppa riikkas nu, ahte oahpahusláhkaásaheamis ja oahpahusplána vuođustusain mearriduvvon oahpahusgiela, eatnigiela ja girjjálašvuođa sihke sámegiela vieris giela oahppaávnnasin guoski njuolggadusaid lea vejolaš čuovvut oppa riikkas.
Suoma vuođđolágas sámiide ásahuvvon vuoigatvuohta iežaset gillii ja kultuvrii ii leat čadnon ruovttuguvlui.
Oahpahusa guoski mearrádusaid galgá fidnet vuođđolága gáibidan dássái ja váldit vuhtii sámiid sajádaga riikka eamiálbmogin.
Eamiálbmogii gulli mánáid ja nuoraid vuoigatvuohta iežaset gillii ii sáhte leat mearriduvvon seamma láhkai go sisafárrejeaddjiid gielaid, dávjá stuorra iiáittatvuloš máilmmigielaid, hálli oahppiid vuoigatvuohta daid iežaset gielaid oahpahusa oažžumii Suomas.
Sámeoahpahus ruovttuguovllu olggobealde dahkko vejolažžan ruhta dannjuolggadusain guovtti láhkai: 1) burgimiin oahpahus ja kulturdoaimma ruhtadeamis addon lágas sámegiela ja sámegielat oahpahusa guoski mearrádusa (43 § 2 mom) ja váldimiin das eret guovlluguovdasaš ráddjema sámiid ruovttuguvlui, ja 2) vuođ đudemiin sierra ruhtadanortnega sámi oahpahusguovddáža vuođđooahpahussii laktáseaddji sámegiela virtuálaoahpahusa várás.
Dákkár ruhtadanortnet dagašii vejolažžan oahpahusa ordnema oahppi gielladáiddu (eatnigiella, nubbi giella, vieris giella) mielde juogo lagas oahpahussan dahje sámi oahpahusguovddážis addon fierbmeoahpahussan.
Lagasoahpahus galgá leat vuosttas molssa eaktu, muhto diliin ja guovlluin, gos ii leat fidnemis sámegielat oahpa headdji, oahpahusa oažžuma fierpmis galgá dahkat vejolažžan ja álkin.
Fierbme oahpahusa ruhtadeamis galgá váldit vuhtii maid oahpa husa oažžu skuvlii šaddi goluid.
Sámi oahpahusguovddážii ráhkaduvvo sámegiela oahpahusa virtuálaguovddáš, gos barget váldodoaibmasaš sámegiela fierbmeoahpaheaddjit (davvi, anár ja nuortasámegiella).
Váldodoaibmasaš fierbme oahpaheaddjit eai leat čadnojuvvon eará oahpahusa ordnejead djiid lohkanortnegiidda ja oahpahusdiimmuid oktii heive heapmi skuvllaiguin, mat leat sierra guovlluin riikka, lea álkit.
Las sin sierra fierbmeoahpaheaddjit sáhttet váldit sierraoahpu fierbme pedagogalaš dáidduid, fierbmemateriálaid ja fierpmis oahppama ovddideami várás.
Sámedikki skuvlen ja oahppamateriáladoaimmahagas ráhkaduvvo sámeoahpahusa riikkaviidosaš ovddidanguovddáš, masa gullet oahpahusa ovddidan, dieđihan, árvvoštallan, ráđđádallan ja raporterenbarggut (gč. mildosa 5).
Sámedikki ja oahpahusministeriija gaskii ráhkaduvvojit bissovaš hálddahuslaš meannudanvuogit, raporteren ja ráđđádallangeavat, mas sámeoahpahusa ovddidandárbbut gieđahallojuvvojit ee. stáhta bušeahta ja skuvlenpolitihkalaš ođastusaid válmmaštallamiid oktavuođas.
Sápmelaččaide vuođđolágas dorvvastuvvon iešstivrejupmi ollašuhttojuvvo oahpahushálddahusas ja ráhkkanuvvo Riikkaidgaskasaš bargoorganisašuvnna ILO eamiálbmotsoahpamuša nr 169 dohkkeheapmai (ratifiseremii).
Soahpamuš gáibida ee. eamiálbmoga nana oassálastinvuoigatvuođa iežas álbmoga oahpahusa guoski áššiin.
Skuvlenpolitihkalaš berošmeahttunvuohta sámeoahpahusa váttisvuođaid čoavdimii lea doalvumin sámegiela hálliid meari johtilis geahppáneapmái ja sámiid ruovttuguovllu olggobealde ássiid sámiid giela ja identitehta molsa šuvvamii.
Oahpahusa guoskevaš njuolggadusain ruovttuguovllu olggobealde ássi sámit giehtadallojit sisafárrejeaddjiide buohtalaston joavkun, mas bargojoavkku raporta addá muhtin konkrehtalaš ovdamearkkaid.
Dilli lea Suoma vuođđolága ja Suoma addin, eamiálbmogiid guoskevaš riikkaidgaskasaš čatnasumiid vuostásaš.
Sámegiela ja sámegielat oahpahusas ja dan dilis leat olu váilevuođat maiddái ruovttuguovllus, muh to ruovttuguovllu olggobealde dilli lea hui fuolastuhtti.
Eamiálbmoga giela oahpahus addojuvvo ruovttuguovllu olggobealde seam ma vuođustusaiguin go ee. sisafárrejeaddjiid gielaid oahpahus.
Sisafárrejeaddjiid gielat leat dávjá stuorra máilmmigielat, nugo espánjagiella, eaŋ galsgiella, punjabi dahje arabia.
Oahpahusa lea vejolaš oažžut eanemustá 2,5 vahkkudiimmu ja dat lea vuođđooahpahusa dievasmahtti iežas eatni giela dahje ruovttugiela oahpahus, man diimmut dollojit dábá laččat eará skuvlabeaivve maŋŋá dahje skuvlabeaivve maŋimuš diibmun.
Giela oahpahusa sajádat skuvlabarggus lea headju ja dán oahpahusa oažžu dušše áibbas uhca oassi sámemánáin ja nuorain, geat ásset ruovttuguovllu olg go bealde.
Oahpahusa áigáioažžun lea váttis, go sáme giela oahpahus lea ruovttu guovllu olggobeale skuvllaide, rektoraidda ja oahpahusvirge oapma haččaide ođđa ja amas ášši.
Sámi vánhemat ja báikkálaš skuvla virge oapma haččat leat moatte báikegottis figgan ovddidit oahpahusdili, muhto dat lea dálá njuolggadusaid vuođul veadjemeahttun, gávnanhuvvo raporttas.
Sámi vánhemat leat bivdán dávjá Sámedikkis veahki dillái ja jahkkán dan iešráđđenorgánan sáhttit váikkuhit oahpahusa lágideapmái.
Sámedikki vejolašvuođat váikkuhit iežas álbmoga oahpahussii leat goittotge vánet iige sámiide vuođđolágas sihkkaraston kulturiešráđđen leat ollašuhtton skuv lema suorggis.
Bargojoavkku mielas sámeoahpahusa oppalaš ovddideami ja giela oahpahusa buktima luonddolaš oassin skuvlabargui miehtá riikka, galgá álggahit farggamusat.
Njuolggadusaid dagahan eastagiid ja čuolmmaid galgá burgit ja buktit sámeoahpahusa sajádaga ja vejolašvuođaid Šnormála dilláiŠ, mas giela oahpahusordnemiin váldojit vuhtii oahppiid iešguđetlágan gielladuogážat: oassi sámeoahppiin hállá sámegiela eatnigiellan, oassái dat lea heajubut hálddašuvvon nubbi giella ja oasis ii leat olláge gielladáidu.
Lassin skuvllain, erenomážit davvin, leat maiddái eará oahppit, geat hálidivčče oahppat sámegiela.
Jagis 2004 fápmui boahtán sámi giellalága njuolggadusaid ollašuvvan gáibida ođđa giela hálliid lassáneami.
Gos eará sajis ođđa hállit sáhtášedje boahtit go skuvlla vierrogiela oahpahusas ?
Dat rabašii luotta oahpahusa fástan dahkamii, ovddieapmái ja dan sajádaga bajideapmái.
Ruovttuguovllu guoskevaš ruhtadannjuolggadus oahpahus ja kulturdoaimma ruhtadeamis addojuvvon lágas sihkkarastá skuvlema lágideaddjiide stáhtadoarjaga, mii vástida sullii 100 prosentalaččat dán oahpahusas boahtán oahpaheaddjiid bálkágoluid.
Oahpahus guovddážis leat jo jagiid áigge ovddidan fierpmádatpedagogihka ja teknihkalaš válmmašvuođaid ja dat basttášii addit sámegiela fieprmádatoahpahusa maiddái ruovttuguovllu olggobealde, juos das livčče dan guos ke vaš skuvlema ordnenlohpi ja várit fierpmádatoahpaheaddjiid bálkáheapmái.
Fierpmádatoahpaheaddjit dárbbašuvvošedje buot golmma Suomas hállon ja skuvllas oahpahuvvon sámegillii, anáraš, nuortalaš ja davvisámegillii.
Suoma stáhtas lea vástu eamiálbmoga gielas, iige sámegiela oaččo bidjat seamma sajádahkii sisafárrejeaddjiid gielaiguin.
Daidge oahpahus Suoma skuvllain lea dehalaš, muhto dušše hárve dat gielat leat ruovtturiikkain áitatvuloš sajádagas nugo sámegielat davviriikkalaš ruovttustáhtain leat.
Mearreruđat, mat leat čujuhuvvon sámegielat oahppamateriála gárvvisteami várás stáhta bušeahtas jagiin 1991–2008.
Oahppomateriála válmmašteapmái geavahuvvon ruhtadeapmi leamaš sullii seammá go ruhtadeapmi, mii lea čujuhuvvon stáhta bušeahtas.
Unna lasáhusa dasa leat buktán boađut, maid leat ožžon materiála vuovdimis.
Suopma sirdásii euroi jagi 2002, man dihtii maiddái ovddeš mearreruđat leat govas molso juvvon euron.
Oahppomateriálabargi bálká máksojuvvui jagiin 1993-1995 dás almmuhuvvon ruđain. Mearreruhta unnui jagiin 1996–1999 dan maŋŋá go bálkáruhta sirdojuvvui Sámedikki almmolaš bušehttii.
Vástideaddji lasáhus oahppomateriála váriide dahkkojuvvui jagiid 2000–2001 bušeahtain ja dán dárkkuhusa várás čujuhuvvon várit leat dan rájes bisson seammá dásis.
Oahpahusráđđehusa 16.1.2004 dohkkehan oahppoplána vuođustusaid čuovvu duođaštus sisafárrejeaddjiid eatnigiela (sámegiela) oahpahussii oassálastimis.
Muitalusa duogáš Sámi giellalága (1086/2003) 29 § mielde Sámegiela doaimmahat ovttas sámedikki ásahan giellaráđiin addá válgabaji mielde sámediggái muitalusa sámegiela guoski láhkaásaheami heiveheamis ja lassin sámiid gielalaš vuoigatvuođaid ollašuvvamis ja gielladili ovdáneamis.
Dát dál addojuvvon muitalus lea vuosttas sámi giellalága ollašuvvamis addojuvvon muitalus.
Dat vuođđuduvvá viidásut, Klemetti Näkkäläjärvi sámediggái ráhkadan čielggadeapmái, ” Sámi giellalága ollašuvvan jagiin 2004-2006 ” (maŋŋ.
čielggadeapmi) ja mii lea muitalusa mildosin.
Dás ovdalis namuhuvvon čielggadeami mildosiiguin sáhttá lohkat čujuhusas www.Samediggi.fi
Sámedikki maŋimuš statistihka mielde sámit leat 9350, geain Suomas ásset 8706.
Sámiid ruovttuguovllu olggobealde ássi sámiid gielalaš vuoigatvuođaid ollašuhttin gáibida dakkaviđe erenomáš doaimmaid stáhtas ja sámedikkis.
Sámekultuvrra ja sámegiela / gielaid seailun gáibidit, ahte sámegielat vuođđooahpahusa ja beaivedivššu galgá sierra buhttet gielddaide maiddái sámeguovllu olggobeale guovllus stáhta váriin.
Jagis 2004 fápmui boahtán ođasmahtton sámi giellalága váldodárkkuhussan lei buoridit sámiid gielalaš vuoigatvuođaid ollašuvvama ja nannet sámiide eamiálbmogin sihkkaraston vuođđolágalaš (731/1999, 17.3 §) vuoigatvuođa doalahit ja ovddidit iežaset giela ja kultuvrra.
Ođđa giellalága mielde sámit galge sáhttit dikšut áššiid sámegillii iežaset dahje iežaset ovddu guoskevaš áššiin sámiid ruovttuguovllu gielddaid ja stáhta virgeoapmahaččain.
Čielggadeapmi sámi giellalága ollašuvvamis vuođđuduvvá viiddes skovvejearahallamii, mas 169 oassebealis jerrojedje ee. dieđut sámegielat bálvalusaid viidodagas, sámegiela dáiddus ja geavaheamis ja maiddái sámegiela eavttuin bargguin.
Čielggadeami čuozáhatjoavkun ledje sámi giellalága 2 §:s máinnašuvvon virgeoapmahaččat, geaidda sámi giellaláhka heivehuvvo.
Dehaleamos virgeoapmahaččain jearahallamii guđđe vástikeahttá ee. Lappi birasguovddáš, alimus hálddahusriekti, birasministeriija, Soađegili gieldda hoavddat ja sámerádio.
Riikkasivaheaddjilágádus, Dearvvasvuođafuolahusa riektedorvoguovddáš (TEO.)
, Álbmotregisttarguovddáš, Itella, Sámi oahpahusguovddáš, Senaattikiinteistöt ja Dálkediehtaga lágádus almmuhedje, ahte sámi giellaláhka ii guoskka sin doaibmasuorggi.
Čielggadeamis lea árvvoštallon sámi giellalága čadnivuohta ovdalis namuhuvvon virgeoapmahaččaid ja almmolaš bálvalusaid buvttadeaddji servošiid ja priváhta oassebeliid ektui, geat ledje almmuhan, ahte sámi giellaláhka ii guoskka sin doaibmasuorggi.
Árvvoštallama mielde láhka guoská goittotge muhtin muddui maiddái om. oassebeliid.
Lassin čielggadeamis albmana, ahte sámi giellalága 2 § virgeoapmahašlogahallan lea muhtin muddui boaresáigásaš hápmái ráhkaduvvon ja danin addá boastto dahje goittotge čadjidahtti dieđuid lága heivehangeatnegasvuođas suopmelaš servodagas.
Čielggadeamis ožžojuvvon dieđu vuođul sámeguovllu gielddaid ja stáhta ossodagaid virgeolbmuin ja bargiin sámegiela eatnigiellan hállet buohkanassii 7 % buot bargiin.
Mearri lea geahppánan jagis 2000 vádjit 2 %.
Jagis 2000 sámegielain baste bálvalit 11,9 % gieldda ja stáhta virgeoapmahaččain ja jagis 2006 sámegielain áššehasbálvalusa baste fállat 14,8 % gieldda ja stáhta virgeoapmahaččain.
Guorahaladettiin sámegiela uhcán áddejeaddji oasi gielddaid bargiin, jagis 2006 lei dat 3,9 % uhcit go jagis 2000.
Sámegiela máhtekeahtes bargiid mearri lea muhtin veardde njiedjan, jagis 2006 sii ledje 70,6 % go jagis 2000 sii ledje 73,4 %.
Beaivedivššus ja oahpahusdoaimmas bargit ráhkadit 36 % dan joavkkus, geat sáhttet addit sámegillii áššehasbálvalusa sámiid ruovttuguovllu gielddain ja stáhta virgeoapmahaččain, muhto go sin áššehasbálvalus lea dárkkuhuvvon dihto dárkilit ráddjejuvvon jovkui, ii sin sáhte rehkenastit ollesprosentii.
Go beaivedivššus ja oahpahusdoaimmas bargiid prosentuálalaš mearri geahpeduvvo ollesproseantamearis, njiedjá sámegielat áššehasbálvalusa addiid mearri 9,5 %:i.
Duođalaš nuppástus gielddaid ja stáhta ossodagaid sámegielamáhtolaš bargiid mearis ii leat dáhpáhuvvan.
Sámi giellaláhka ii leat lasihan mearkkašahttiláhkai virgeoapmahaččaid sámegiela dáiddu.
Gielddat ja stáhta ossodagat galget vuodjut sámi giellalága ollašuhttimii.
Buoremus vuohkin dasa livčče oažžut buot boahttevaš virggiid ja doaimmaid dohkálašvuohtan, dahje goittotge ánsun sámegiela dáiddu.
Stáhta ođđa bálkávuogádagas sámegiela dáiddu galgá atnit bálkká bajideaddji ánsun álo sámiid ruovttuguovllus doaibmi stáhta ossodagain ja fitnodatlágádusain, geaid doaibmasuorgái sámiid ruovttuguovlu gullá.
Buoremusat sámegielat bálvalusat ollašuvvet gielddaid čuvgehusdoaimmas.
Muđui sámeguovllus doaibmi stáhta ossodagaid ja sámeguovllu gielddaid sámegielat bálvalusat ollašuvvet eanaš tulkabálvalusaid ja jorgalusaid bokte.
Jagi 2000 čielggadeami bohtosiidda veardidettiin ii sámegielat áššehasbálvalusa oažžun virgeoapmahaččain leat olus álgage buorránan ođđa giellalága mielde.
Sámi giellalága 9 § mielde virgeoapmahaččaid almmuhusat, gulahusat ja almmustahttimat ja álbmogii addojuvvon eará dieđáhusat sihke oahpástagat ja olbmui geavahussii oaivvilduvvon skovit deavdinrávvagiiguin galget sámiid ruovttuguovllus ráhkaduvvot ja addojuvvot maiddái sámegillii.
Gielddaid ja virgeoapmahaččaid dieđiheapmi sámegillii ollašuvvá dušše muhtin muddui.
Internetdieđiheapmi lea dehalaš oassi otná beaivve dáhpáhuvvan dieđiheamis.
Internetdieđiheapmi sámegillii dáhpáhuvvá deivvolaččat.
Sámi ruovttuguovllu gielddain Ohcejogas ledje muhtin sámegielat dieđáhusat ja skovit siidduin.
Sámi giellaláhka geatnegahttá virgeoapmahaččaid ordnet tulkoma ja lassin giellalága 18 § mielde virgeoapmahaš galgá sihkkarastit doaimmaid sirddedettiin gieldda olggobeale orgánaid bargun, ahte barggu dikšumis addojuvvo doarvái sámi giellalágas dárkkuhuvvon bálvalus.
Lassin sámeguovllu gielddaide máksojuvvo guovttegielatvuođalassi, man oktan vuođustussan lea gieldda ássiidlohku.
Doarjja lea mieđihuvvon omd. bargoveaga sámegiela lohkamis boahtán goluide, nugo virgefriijavuođaide bálkkáin ja sadjásačča bálkágoluide.
Sámegielat bálvalusaid resurseremis ii leamašan viiddes váikkuhus sámegielat bálvalusaid ovdáneapmái Suomas.
Gielddat oidnet dábálepmosit sámi giellalága ollašuvvama resursagažaldahkan, vajáldahttimiin ahte eai leat geavahan buot sámi giellaláhkaásaheamis addin vejolašvuođaid ávkin.
Virgeoapmahaččat eai geavat doarvái sámi giellalága ruhtadanvejolašvuođaid, mii hedjonahttá sámegielat áššehasbálvalusa.
Ožžojuvvon ruhtadeami váikkuhusa sámegielat bálvalusaide galgá bastit maiddái čielggadit ja ruhtadeami geavaheami galgá čuovvut aktiivvalaččat bušeahttadoalu bokte.
Sámi giellalága ruhtadeami guoskevaš paragráffa (31 §) galggašii rievdadit nu, ahte lágas ásahuvvon gieldda vuođđobálvalusaid fálli eará servošat ja gieldaovttastumit, main sámi ruovttuguovllu gielda dahje oassi das lea fárus, váldojit maiddái sámi giellalágas dárkkuhuvvon stáhtadoarjaga ollái.
Stáhta galggašii jogo bidjat sámegielat bálvalusaid fállama buot ruhtadeami sámedikki bokte dahje gohcit buorebut ruhtadeami geavaheami erenomážit guovttegielatlasi mieđihettiin.
Giellalassi ja juohkinvuođustusat
Gielddaid stáhtadoarjjalága (1147/96) 12 § mielde sámiid ruovttuguovllu gielddat ožžot giellalassin euromeari, mii lea 10 proseantta almmolaš stáhtadoarjaga vuođđooasis.
Sisáššiidministeriija dieđuid mielde 10 proseantta mearkkaša ovdamearkan jahkái 2007 oktiibuot 55 314 euro lasáhusa dáid gielddaid stáhtadoarjagii. Gielddaid gaskkas dat juohkása nu, ahte Eanodat oažžu 5 638, Anár 19 854, Soađegilli 25 980 ja Ohcejohka 3 842 euro.
Giellalassi lea dárkkuhuvvon guovttegielatvuođas boahtán lassigoluid máksimii.
Giellalassi máksojuvvo almmolaš stáhtadoarjaga sturrodaga mielde, goas dat ii vástit sámegiellagiid oasi gieldda olmmošlogus.
Sámeguovllu gielddain Soađegilli oačču stuorámus lasi, vaikke doppe ásset uhcimus sápmelaččat ja geavadis Soađegili gielda lea uhcimus ordnen sámegielat bálvalusaid guovllustis.
Ohcejoga gielda, mii lea Suoma áidna sámeeanetlogu gielda, oažžu fas uhcimus lasi.
Sámi giellalága vuhtiiváldin ja sámiid gielalaš vuoigatvuođaid gohcin
Vuhtiiváldin lea earret moatti spiehkastaga eanaš reageren áššehasaid gáibádusaide.
Sámegielat bálvalusat eai leat dahkkon lunddolažžan geavadis ja sámegielat bálvalusat lágiduvvojit dušše juos dáid máhttet gáibidit.
Dán muitalusa vuođđun leahkki čielggadeamis albmana, ahte muhtin gielddain ja stáhta virgeoapmahaččain eai leat dárkilis dieđut sierra sámegielaid erohusain.
Diehtemeahttunvuohta lei ee. das maid sámegielaid guovllus hállet, man sámegiela bálvalus guovllus dárbbašuvvo dahje man sámegiela virgebáikki bargit hállet.
Lága 24 §:i gullá njuolggadus, man mielde virgeoapmahaš galgá doaimmastis iešdoaimmalaččat fuolahit das, ahte sámi giellalága sihkkarastán gielalaš vuoigatvuođat ollašuvvet geavadis.
Čielggadeami vuođul dát prinsihpat eai ollašuva suopmelaš servodagas čielgasitge sámi giellalága dárkkuhan vugiin.
Virgeoapmahaččat leat sámi giellalága vuostá sirdán dán ovddasvástádusa áššehasaide.
Máŋggain vástádusain bođii ovdan sámegielat bálvalusaid jearrama vátnivuohta.
Sámi giellalága mielde virgeoapmahaččat galget čájehit ahte bálvalit sámegillii, nu ahte sámegielat bálvalusaid jearran gáibida álo maiddái bálvalusaid fállama sámegillii ja vástu sámi giellalága čuovvumis lea virgeoapmahččas.
Sámi giellaláhka leamašan fámus njeallje jagi ja dan doaibmivuohta ii leat testejuvvon viidát riektevuogádaga bokte.
Vejolaš virgeoapmahaččat geaidda sámi giellalága rihkkumis sáhttá váidalit, leat riikkabeivviid vuoigatvuohtaáššealmmái, vuoigatvuohtakánsler, leanaráđđehus, poles ja vehádatáittardeaddji.
Sámi giellalága vuođul leat riikkabeivviid vuoigatvuohtaáššeolbmui boahtán golbma váidalusa, mat guske sámegielat skoviid váiluma ja dili mas tulkon lei lágiduvvon sámegillii, muhto áššáigullevaš čálalaš dokumeanttat eai lean jorgaluvvon sámegillii ja sámegielat beavdegirjji riektavuođa.
Riikkabeivviid vuoigatvuohtaáššeolmmoš lea jagi 2007 loahpas (20.12.2007 Dnrot 3905/07, 3906/07, 3722/4/05) addin čovdosiin gidden sámi giellalága vuođul fuopmášumi dasa, ahte poleshálddahusa guovddáš skovit ja ráŋggaštušmearrádusskovit ja maiddái meannudanrávvagat eai leat oažžumis sámegillii.
Sámiid gielalaš vuoigatvuođaid sihkkarastima várás sámi giellalága rihkkumušaid buktin riektevuogádaga ollái lea erenomáš dehalaš sámi giellalága ollašuvvamage dáfus.
Rihkkumušaid čielggadeapmin ja eastadeapmin galgá ráhkadit čielga váidalan- ja sanktiovuogádaga.
Sámiid gielalaš vuoigatvuođaid ollašuvvan gáibida dieđiheami sámi giellalágas, virgeoapmahaččain doarvái sámegiela dáiddu ja maiddái ekonomalaš resurssaid sámegielat doaimma jotkkolaš doarjumii.
Stáhta váldi galgá čujuhit ruđaid doarvái sámegielat bálvalusaid sihkkarastimii sámiid ruovttuguovllus.
Muitalussii leat laktojuvvon dan vuođđun leahkki čielggadeami dárkilis doaibmabiddjoevttohusat, maiguin sámiid gielalaš vuoigatvuođaid sáhtášii buoridit ja ovddidit.
Sámiid ruovttuguovllu gielddaid ja stáhtahálddahusa ossodagaid guoskevaš evttohusat:
Sámiid ruovttuguovllu gielddat, stáhta virgebáikkit / fitnodatlágádusat ja sámeorganisášuvnnat galget dieđihit ja skuvlet jeavddalaččat bargiid sámi giellalágas.
Sámiid ruovttuguovllu gielddat, stáhta virgebáikkit / fitnodatlágádusat ja sámeorganisášuvnnat galget dieđihit ja guorahallat dan, mo sámi giellaláhka váikkuha bargoservoša doaibmamii.
Sámi giellalága ollašuvvama galgá čuovvut bušeahttadoalu ja bálvalusaid kvalitehta mielde.
Sámegielat bálvalusaid fállamii ožžojuvvon ruhtadeami ja daid geavaheami galgá čilget bušeahtas.
Sámeguovllu gielddat ja stáhta ossodagat galget ráhkadit mihtidanvugiid, mo sámegielat bálvalusaid, daid doaibmama ja váikkuhusa galgá mihtidit.
Sámegielat áššehasbálvalusain ja daid doaibmilvuođas galgá čoaggit jeavddalaččat áššehasmáhcaheami ja máinnašuvvon máhcahat galgá leat sámegielat bálvalusaid mihttáriid oassin ja árvvoštallamin sámegielat bálvalusaid doaibmilvuođas.
Áššehasaide galgá aktiivvalaččat dieđihit sin vuoigatvuođain ja sámi giellalága vuoigadahttán bálvalusain, ns.
ovddidit sámegiela geavaheami sámi giellalága gáibidan vugiin.
Sámi giellalága eavttuid ollašuvvan lea maiddái jurddašanvuohkeášši sámiid ruovttuguovllus.
Gielddaid ovttaveardásašvuohtaplánaid ja dásseárvobarggu oassin gielddaid ja stáhta ossodagat galget lasihit bargiid diđolašvuođa sámiin, sin kultuvrras, servodatlaš sajádagas ja historjjás.
Dát diehtu lasihivčče áddejumi sámi giellalágan eavttuid hárrái.
Buot sámeguovllu gielddaide ja stáhta ossodagaide galggašii ordnet doaibmasurggiid mielde máŋggakultuvrralaš-, ovttaveardásašvuohta ja dásseárvoskuvlejumi, gos gieđahallošedje ee. sápmelašvuhtii ja sámi giellaláhkii gullevaš áššit.
Sámeguovllu gielddat ja stáhta ossodagat galget doaimmaid ovddidettiin laktit doaimmaid ja virggiid nu, ahte dálá sámegielmáhtolaš bargit geavahuvvošedje gieldda dahje ossodaga sámegielat bálvalusaid / tulkonbálvalusaid buvttadeaddjin.
Dán bálvalusas galgá dieđihit áššehasaide.
Skuvlenvejolašvuođaid ja gielladáiddu váikkuhusa birra bálkái galgá aktiivvalaččat dieđihit bargiide.
Sámiid ruovttuguovllu gieldda ja stáhta bálvalusaid fálli ossodagat galget vuođđudit áššehasregistaraid, main albmana áššehasa miehtan áššehasregistarai, ja mas oidno dat sámegiella, mainna son háliida alcces bálvalusa.
Registaras galggašii albmanit dat, ahte háliidago áššehas njálmmálaš ja čálalaš bálvalusaid sámegillii.
Registtar galggašii leat aktiivvalaš anus álo áššehasdeaivvadeami oktavuođas ja dan vehkiin addošedje sámegielat bálvalusat.
Ng. sámegiela giellalasi prosentuálalaš meari galggašii bajidit.
Dálá giellalassi ii movttiidahte sámegiela studeremii.
Nu guhká go anáraš- ja nuortalašgiela oasil ii leat virggálaš gielladáiddu duođaštan / dohkkehanvuogádat (nugo gielladutkkus) ordnejuvvon, sámi giellaráđđi nammada áššedovdilávdegotti, man bargun lea dáhpáhus hávil duođaštit olbmo gielladáiddu anáraš- ja nuortalašgiela oasil.
Gieldda ja stáhta ossodagat galggašedje atnit bargoohcandilis dán duođaštusa seammaárvosažžan gielladutkosiin ja – duođaštusain nu guhká go anáraš- ja nuortalašgiela oasil ii leat vejolašvuohta gielladutkosii ja – duođaštussii.
Sámiid ruovttuguovllu virgeoapmahaččaid ja eará orgánaid sámegiela hálli bargiide galgá dáhkidit seammaárvosaš ekonomalaš vejolašvuođaid ja eará doarjjavuogádagaid studeret sámegiela go sámegiela máhtekeahtes bargiide.
Gielddat galget gohcit sámi giellalága § 18 mielde oastobálvalusain ja gieldaovttastumiid doaimmas ahte sámiid gielalaš vuoigatvuođat ollašuvvet ja gáibidit, ahte bálvalusa lágideaddji orgánat čuvvot sámi giellalága ollašuvvama ja čuvvot sámi giellalága iežas doaimmas.
Stáhta dahje láhkaásaheami guoskevaš evttohusat:
Sámi giellalága galgá nuppástuhttit (paragráffa § 31) nu, ahte lágas ásahuvvon gieldda vuođđobálvalusaid buvttadeaddji eará orgánat váldojit ja gieldaovttastumit main sámiid ruovttuguovllu gielda dahje oassi das lea fárus, maiddái Sámi giellalágas dárkkuhuvvon stáhtadoarjaga ollái (§ 31).
Sámegielat vuođđooahpahusa ja beaivedikšuma galgá sierra buhttet maiddái sámeguovllu olggobeali guovllus stáhta váriin gielddaide.
Stáhta galgá vuhtiiváldit doaimmas, ahte stáhtahálddahusa gánnáhahttivuođaprográmma eastá sámiid ruovttuguovllus sámegielat bargoveaga bálkáheami ja váttásmahttá sámi giellalága ollašuvvama.
Gánnáhahttivuođaprográmma galgá ollašuhttit vuhtiiváldimiin sámi giellalága.
Maiddái gielda- ja bálvalusortnetođastusas galgá vuhtiiváldit, ahte ođastus ii oaččo geahpedit sámegielat bálvalusaid.
Vejolaš gieldalaktimat eai oaččo hedjonahttit sámegielat bálvalusaid, vaikke gieldda veahkadatmearri nuppástuvašii suopmelašeanetlogu gieldan.
Stáhta galgá jogo bidjat buot sámegielat bálvalusaid buvttadeami ruhtadeami sámedikki bokte dahje gohcit buorebut ruhtadeami geavaheami erenomážit guovttegielatvuođalasi mieđihettiin, ng. barggu ruhtadeapmi oažžu vástaga.
Sámiid ruovttuguovllu olggobeale stáhta ossodagat ja ministeriijat galggašedje jorgalahttit sámiid guoskevaš lágaid ja riikkavuložiid dehaleamos vuoigatvuođaid ja geatnegasvuođaid guoskevaš dieđihančállosiid / prošyraid sámegillii.
Stáhta ođđa bálkávuogádagas sámegiela dáiddu galgá atnit bálkká bajideaddji ánsun álo sámiid ruovttuguovllus doaibmi stáhta ossodagain dahje fitnodatlágádusain, maid doaibmaguvlui sámiid ruovttuguovlu gullá.
Stáhta galgá ovddidit doaimmain ja ruhtademiin sámegielat diehtojuohkima šaddama Supmii ja maiddái dahkat vejolažžan buot sápmelaččaid dásseárvosaš vejolašvuođaid čuovvut sámegielat ođđasiid jierpmálaš diibmomeare áigge.
Stáhta galgá addit sámedikki bokte juohkinláhkai fásta mearreruđa sámegielat mánáid ja nuoraid riekkesdoaimma ruhtadeapmin.
Stáhta galgá guorahallamiin láhčit daid vuođđoprinsihpaid, maid mielde mearriduvvojit dat virgeoapmahaččat, maid sámi giellaláhka guoská virgeoapmahašdoaimma luonddu dihte.
Sámiid gielalaš vuoigatvuođaid sihkkarastima dihte sámi giellalága rihkkumušaid buktin riektevuogádaga ollái lea erenomáš dehalaš sámi giellalága ollašuvvamage dáfus.
Rihkkumušaid čielggadeapmin ja eastadeapmin galgá ráhkadit čielga váidalus- ja sanktiovuogádaga.
Skuvlenvuogádaga guoskevaš evttohusat:
Jo ámmátoahpahusas galgá vuhtiiváldit sámegielmáhtolaš bargoveaga dárbbu ja dahkat vejolažžan sámegiela lohkama jo studerenáigge.
Videogáiddusoahpahusa bokte oahpahusa sáhttá ordnet Mátta-Supmiige.
Erenomáš stuorra sámegielmáhtolaš bargiid váilevuohta lea polesis, Lappi heahteguovddážis ja sosiála- ja dearvvasvuohtasuorggis.
Sámiid ruovttuguovllu gielddaid vuođđooahpahusas ja nuppi dási oahpahusas galgá gieđahallat sámi giellalága ja gielalaš vuoigatvuođaid.
Sámeguvlui ámmátbargoveaga skuvlejeaddji oahppolágádusaid oahpahusas (ee. Lappi universitehta, Oulu universitehta Giellagas-instituhtta ja pedagogihka dieđagoddi ja Roavvenjárgga ámmátallaskuvla, SOG ja polesámmátallaskuvla) galgá gieđahallat sámi giellalága ja dan geatnegasvuođaid.
Ovttaveardásašvuohtalága ja sámi giellalága vejolažžan dahkan positiivvalaš sierrameannudeami galgá geavahit ávkin viidásabbot skuvlenvuogádagas.
Sámegielat bálvalusaid galgá sihkkarastit jo skuvlenmuttus ng. sámedihtomeriin guovddáš skuvlensurggiin, gos gielladihtomearri ii vel leat.
Sámediggi galgá álggahit čielggadanbarggu sámegielat bálvalusaid sihkkarastimis ja ovddideamis sámiid ruovttuguovllu olggobealde ovttas vuoigatvuohtaministeriijain, sámeservviin ja vehádatáittardeaddjiin.
Sámiid gielalaš vuoigatvuođaid ollašuvvama várás livččii ávkkálaš, jos sámediggi vuođđudivčče ovttas sámiid ruovttuguovllu gielddaiguin muhtinlágan giellaguovddážiid, main barggašedje sámegielmáhtolaš virgeolbmot ja doaibmaolbmot.
Guovddážiin sámit sáhtášedje boahtit ohcat sámegielat áššehasbálvalusa ja jearrat rávvagiid ja dieđuid ee. sámi giellalágas ja sámiid gielalaš vuoigatvuođain sámiid ruovttuguovllu gielddaid ja stáhta virgeoapmahaččain.
Gielddat, stáhta ossodagat ja sámediggi galggašedje dutkat vejolašvuođaid vuođđudit oktasaš virggiid, maid vehkiin sámegielat bálvalusat sihkkarastošedje.
Sámediggi galgá dieđihit aktiivvalaččat sámi giellalágas sámiide ja movttiidahttit sámiid geavahit sámegiela.
Sámediggi galggašii vuođđudit jagi gielladahku - bálkkašumi, mii mieđihuvvošii buoremusat sámiid gielalaš diliid buoridan stáhta dahje gielddaid ossodahkii dahje eará orgánai ja movttiidahttit ná positiivvalaččat virgeoapmahaččaid sámiid gielalaš diliid buorideapmái.
Sámediggi galgá doaimmas fállat giellabálvalusaid maiddái sámegiellagiidda ja veahkehit sámiid sámegielat virgeoapmahaš áššedikšumis.
Sámediggi galgá fállat dahje čujuhit dan orgána, mii bastá fállat sámi giellaláhkii ja sámekultuvrai laktáseaddji skuvlen- ja oahpahusbálvalusaid gielddaide, stáhta virgebáikkiide ja fitnodatlágádusaide.
Sámediggi galgá skáhppot fásta ruhtadeami sápmelaš ollesolbmuide sámegiela lohkan- ja čállindáiddu skáhppomii ja čujuhit sámegiela skuvlema lágideaddji orgánaid.
Sámediggi ja stáhta galggašii doaimmain ja ruhtademiin dahkat vejolažžan sámegielat friija čuvgehusbarggu oahpahusa.
Boahttevaš sámi giellaláhkačielggadeami várás galggašii dutkat vejolašvuođa ovttastahttit ovttaveardásašvuohtalága ollašuvvama ja sámi giellalága ollašuvvama čuovvuma sámiid ruovttuguovllus.
Sámi giellaráđis vuođđuduvvo orgána, mas lea iežas iehčanasat hálddašuvvon giellaovddidanfidnuide dárkkuhuvvon meaarreruhta.
Sámegiela doaimmahat nuppástuhtto giellaráđi vuollái gullevažžan ja sámegiela doaimmahat ovddiduvvo giellaguovddáža guvlui áššedovdin sámegiela guoskevaš gažaldagain.
Erkki Lumisalmi Siiri Jomppanen Sámi giellaráđi ságajođiheaddji Gielladorvočálli
(Muitalus dohkkehuvvon giellaráđi čoahkkimis 7.3.2008)
Fidnu lea leamaš oassi Davvi-Suoma sosiálasuorggi ovddidanprográmmas.
Gielddat vuolggahedje fidnu ovttasbargosoahpamuša dahkamiin.
Sosiála- ja dearvvašvuohtaministeriija lea ruhtadan fidnu gielalaš ja kultuvrralaš unnitloguid sosiála- ja dearvvasvuohtabálvalusaid ovddideami deaddosuorggis.
Fidnu hálddašeami ovddasvástádus leamašan Anára gieldda sosiála- ja dearvvašvuohtalávdegottis.
Sámediggi, DavviSuoma sosiálasuorggi máhttinguovddáš ja Sámisoster ro leamašlan mielde doaimmas.
Fidnu lea vuosttas sámeguovllu gielddaid ja Sámedikki ovttas ollašuhttán fidnu, mas ovddidit sosiála- ja dearvvašvuohtabálvalusaid gielddaid bálvalusaidbuvttadanovttadagain nu, ahte vuhtii váldit áššehasaid oasálašvuođa.
Sápmelaš beaivedivššu ovddideapmi leamašlan fidnu oktan ovddideami ulbmilin.
Sápmelaš árabajásgeassima ovddidanbargu vulggii johtui fidnus dahkkon sámebargojoavkku áššedovdilahtuid doaimmas.
Ovddidanbarggus lea vástidan Anára gieldda beaivedivššu jođiheaddji.
Sápmelaš árabajásgeassinplána dahkamii vuođđuduvvui ovddidanbargojoavku, mii čoahkkanii jeavddalaččat.
Árabajásgeassima ovddasteaddjit buot giellajoavkkuin ja sámeguovllu gielddain oassálaste ovddidanbargojoavkku doibmii.
Árabajásgeassima ovddidandoaibma álggahuvvui álggos kártemiin, mas čielggadedje sámeguovllu árabajásgeassinovttadagaid dili ja jearahalle bargoveaga.
Árabajásgeassinplána evttohuvvo váldot atnui sápmelaččaid ruovttuguovllu gielddain ja eará sajis Suomas.
Sápmelaš árabajásgeassinplána dievasmahttá riikkaviidosaš bagadallama.
Sápmelaš árabajásgeassinplána ollašuhttinproseassa lea leamaš oassin viiddis sámeguovllu oktasaš ovttasbarggus.
Plána lea ain dárbu ovddidit geavatlažžan ovttasbargguin sámeguovllu bargoveagain, vánhemiiguin ja eará ovttasbargobeliiguin.
Ovddidanbarggu doaibmamálle barggut leat leamaš dahkkiide proseassa, mii lea addán olu.
Oassálastit leat čatnasan bures oktasaš doibmii.
Sápmelaččat leat Eurohpá uniovnna áidna eamiálbmot, mas lea iežas historjá, giella, kultuvra, eallinvuohki ja identitehta.
Sápmelaččat leat ássan Skandinávia ja Suoma davviosiin sihke Guoládatnjárgga sisosiin jo ovdal dálá stáhtaid ja stáhtarájáid šaddama.
Dán guovllu gohčodit Sápmin.
Sápmelaččat leat njealji riikka guovllus rehkenastinvuogi mielde 60 000 - 100 000 olbmo.
Suomas sápmelaččat leat Sámedikki jagi 2007 statistihka mielde 9350, main sullii 38,3 % sápmelaččaid ruovttuguovllus (3577).
Ruovttuguovlluin oaivvildit Eanodaga, Anára ja Ohcejoga gielddaid guovlluid sihke Sámi bálgosa guovllu Soađegili gielddas.
Loahpat sápmelaččat ásset ruovttuguovllu olggobealde Suomas (5129) ja olgoriikkain (644).
Suomas hállet golbma sámegiela; anárašgiela, nuortalašgiela ja davvisámegiela.
Árvvu mielde váile bealli sápmelaččain máhttá hállat sámegiela.
Davvisámegiela hállet 70-80 % sihke anárašgiela ja nuortalašgiela goappáge vuollái 15 % sámegielat sápmelaččain.
Jagi 2007 statistihkaid mielde jo badjel 70 % vuollel 10-jahkásaš sámemánáin ásset sámiid ruovttuguovllu olggobealde.
Sápmelaččaid boahttevuođa višuvdnan lea, ahte sápmelaččain eamiálbmogin livččii ealli sámegiella ja nana searvvušvuohta, mat bajásdollet, nannejit ja ovddidit sápmelaškultuvrra ja kultuvrii gullevaš ealáhusaid seailuma ja ovdáneami. Maiddái sápmelaš eallinvuogi, árbevirolaš dieđu ja dáidduid sirdašuvvama ođđa sohkabuolvvaide.
Sápmelaččain lea dearvvas iešdovdu ja nana oktiigullevašvuođa dovdu.
Anáraččat ásset ovtta stáhta ja ovtta gieldda siste.
Anáraččaid árbevirolaš ássanguovlu lea Anárjávrri birrasis.
Árbevirolaš anáraš eallinvuohki sisttisdoalai dábálaččat dállodoalu, man vuođđu lei luondduealáhusas ja dan birgejumi geađgejuolgin ledje guolástus, boazodoallu, šibitdoallu ja eatnama gilvin sihke meahcástus.
Anáraččat leat vuogáiduvvan bures dáláservodahkii.
Sápmelaš eallinvuohki ja árvvut eai leat láhppon, muhto dain baicce sáhttá oaidnit mearkkaid ain dálge.
Árbevirolaš ealáhusat, dego guolástus ja boazodoallu addet birgejumi máŋgasii.
Anáraččaid giella lea álo leamašan unnitlogus: dan hállanmearri leamaš várra sullii duhátmeare alimus dásis.
Giellabeasi dihtii giela jávkan lea bisánan ja giella lea ealáskišgoahtán.
Anárašgiela hállit leat Sámedikki statistihka mielde sullii 300.
Nuortalaččat leat Guoládatnjárgga eamiálbmot, geat leat nuppi máilmmisoađi dihtii massán sin árbevirolaš sohkaguovlluideaset Beahcámis.
Giela ja kultuvrra dáfus nuortalaččat gullet nuortasápmelaččaide.
Nuortalaččat leat oskku dáfus ortodoksat.
Nuorttabeale sárgosat leat vuohttimis ee. gárvodeamis, ávvudan- ja dáhpeárbevierus ja borramušárbevierus.
Dahkkit, mat lasihit Nuortalaččaid dehálaš searvvušvuođa, leat ee. teadjakultuvra, árbevirolaš stohkosat, nuortalaškátrilladánsa, bearralherven, veaddeduojit ja ránu gođđin
Dálá árbevirolaš ealáhusain boazodoallu lea mearkkašahtti áigáiboađu gáldu Čeavetjávrri guovllus.
Nuortalaččat leat jahkečuđiid áigge mearredan áššiideaset ovttas giličoahkkimiin (sijddsååbbar).
Boares áššiiddikšunvuohki doaibmá maiddái otná beaivve; nuortalaččaid áššiid dikšot nuortalaččaid luohttámušalmmái ja nuortalašráđđi.
Nuortalaččaid nuortalašguovllu eallindiliid, birgejupmevejolašvuođaid ja kultuvrra bajásdoallama ja ovddideami várás lea nuortalašláhka, mas lea ásahuvvon loatna- ja doarjjavugiin earret eará guolástusa ja boazodoalu sihke nuortalašguovllu bálvalusaid ovddideamis.
Nuortalaččaid árvvoštallet leat dál Suomas sullii 700.
Nuortalaččat ásset Anára gieldda nuortaosiin, Anárjávrri mátta-, nuortamátta- ja davvenuortačiegas, ng. nuortalašguovllus.
Sullii goalmmádas sis ássá sámeguovllu olggobealde.
Nuortalašgiela hálliid mearri lea sullii 350.
Nuortalašgiella lea Suomas hállojuvvon sámegielain eanemus áitatvuloš.
Jagi 2008 Avvilis lea álggahuvvon giellabeassedoaibma giela ealáskahttima dihtii.
Árabajásgeassima vuođđun lea máná ovddu ja rivttiid dorvvasteapmi.
Árabajásgeassimis lea stuorra mearkkašupmi maiddái máná buresbirgejumi ja dearvvašvuođa ovddideamis.
Dán plánas árabajásgeassin áddejuvvo árabajásgeassima riikkaviidosaš linnjágeassimiid mielde sisdololaš tearbman.
Árabajásgeassin meroštallo máná eará eallinbiires dáhpáhuvvan pedagogalaš vuorrováikkuhussan, mas vuosttas ulbmil lea ovddidit máná oppalaš buresbirgejumi.
Sápmelaš árabajásgeassimis lea mearkkašahtti rolla nu mánáid sámegiela ja sápmelaš identitehta nannemis go maiddái sápmelaččaid seailumis iežas álbmotjoavkun.
Sámegiela oahpahan- ja ealáskahttinovddasvástádusa galgá juohkit skuvlla, ruovttu ja árabajásgeassinbálvalusaid ja vuođđooahpahusa gaskka.
Sápmelaš mánás lea riekti oažžut duvdaga árabajásgeassinbálvalusain vai šaddá iežas kultuvrras lahttun ja oahppá sápmelaš dieđuid, dáidduid, dábiid ja árvvuid.
Sápmelaš árabajásgeassindoaimma vuođđun leat sápmelaš árvvut, dego eandalii giella, sohka, servodat, nana identitehta, luondu, árbevirolaš ealáhusat, sohkabeliid gaskasaš dásseárvu ja olmmošvuohta, máŋggakultuvrratvuohta ja soabalašvuohta.
Sápmelaš árabajásgeassima mihttomearrin lea olmmoš, guhte lea iehčanas, vásttolaš, sosiálalaš, luonddus ja dáidduidis dáfus máŋggabealat ja geas lea iežas dáhttufápmu ja árvvoštallanattáldagat ja guhte birge ođđaáigásaš servodagas.
Giella lea olbmo jurddašeami ja vuorrováikkuhusa geađgejuolgi.
Giela vehkiin olmmoš boahtá diđolažžan alddis, hábme iežas áddejumi ja maiddái kommunisere iežas birrasiin.
Dáinna vugiin giella hukse min oktasaš máilbmámet ja kultuvramet.
Sápmelaččat leat sin ássanguovllus lunddolaččat leamašan dahkamušas eará gielaiguin ja kultuvrraiguin ja dán dihtii leat dávjá máŋggagielagat ja atnet árvvus buori gielladáiddu.
Sámegielain oaivvildit buot Suomas hállojuvvon sámegielaid, davvisáme-, anáraš- ja nuortalašgiela.
Suoma sámegielat gullet riikkaidgaskasaš klassifiserema (UNESCO Red Book) mielde áitatvuloš gielaide.
Suomas hállojuvvon anáraš- ja nuortalašgiella gullet garrasit áitatvuloš gielaide.
Sámegiella lea váldon jagi 2002 EU:a kommišuvnna duođalaččat áitatvuloš gielaid prográmmii.
Sámegiela váldoáitta lea dan birastahtti majoritehtagiella ja kultuvra.
Sámegielaid seailun gáibida, ahte servodat láhčá giela seailumii ja ovdáneapmái doarvái buori eavttuid.
Dát gáibida buot sámegielaid bokte positiivvalaš sierradoaimmaid.
Gielaid seailun gáibida maiddái dan servodaga lahtuid diđolašvuođa morráneami, mii oidno bearraša giela válljemis.
Eamiálbmogiid gielaid geavahanvejolašvuođaid lasiheapmi buot eallima surggiin lea dehálaš giela seailuma ja ovdáneami dáfus.
Davvisámegielat beaivedivššus gielladáiddu dáfus eará dási mánát sajustuvvojit seamma jovkui.
Earenoamáš hástalus leage dat, mo árabajásgeassimis váldit vuhtii mánáid gielalaš dárbbuid máŋggahámat mánnájoavkkus, mas leat earálágan oahppit ja geaid gielladássi ja doarjaga dárbbut molsašuddet olu.
Jus giela oahppama doarjun ii oaččo doarvái fuopmášumi, dilli sáhttá doalvut sámegielat máná suomaiduvvamii, giela molsašuddama suomagiellan.
Buot árabajásgeassinbálvalusain galgá sihkkarastit máná ovttaveardásašvuođa iežas gillii ja kultuvrii.
Sámegiella vuosttas dahje nubbin giellan
Unnitlogusajádaga olbmuide lea iežas eatnigiela oahppama lassin dehálaš maiddái dan seailun.
Eatnigiella lea olbmo čanus iežas kultuvrii, identitehtii ja sohkii.
Giella lea dehálaš buot árabajásgeassindoaimmas, dat lea maiddái vuorrováikkuhusa gaskaoapmi ja čoavdda buot oahppamii.
Suomas leat sápmelašbearrašat, main máná vuosttasgiellan lea sámegiella, mii lea maiddái guktuid vánhemiid eatnigiella ja bearraša ruovttugiella.
Mánná oahppá suomagiela maŋŋeleappos dávjá skuvllii manadettiin.
Árabajásgeassimis sáhttá ovddidit ja nannet sámegiela máŋggabealat giellageavahandiliid bokte.
Máŋggat sámemánát šaddet guovtti giela ja kultuvrra bearrašiin.
Sii ohppet guokte dahje juobe golbma giela riegádeami rájes.
Sámegielat árabajásgeassimis lea guovddáš rolla máná simultánalaš máŋggagielatvuođa ja gielalaš identitehta doarjumis nu, ahte mánná oažžu ovdal skuvlla buorre giellamáhtu vai sáhttá oassálastit sámegielat oahpahussii.
Giellabeassi lea vuollái skuvlaahkásaččaide giellaunnitlogu dahje eamiálbmoga mánáide oaivvilduvvon beaivedikšunbáiki, mas áitatvuloš giella geahččaluvvo sirdojuvvot mánáide oppa áigge álggu rájes dan giela hállamiin, vaikke sii eai dan áddešiige giellabeassái boađedettiin.
Giellabeassedoaibma lea gávnnahuvvon buorre vuohkin áitatvuloš gielaid ealáskahttináigumušain.
Giellabeasis hállojuvvo dušše sámegiella, iige bargoveahka jorgal dan suomagillii, ii oppa álggusge, vaikke mánát eai vel áddehala singuin.
Giela oahppama doarjut áiccalmahttimiin hállama láhtain, jietnadeattuin, govain, dávviriin, lávlagiin ja lihkastagain.
Maiddái bargoveahka hállá gaskaneaset dušše giellabeassegiela.
Passiiva gielladáiddu ovdánettiin mánná oažžu roahkkatvuođa álggahit gulul aktiivvalaš giela buvttadeami.
Máná diktet oahppat giela iežas leavttu mielde.
Hástalussan livččii oažžut mánáid kommuniseret maiddái gaskaneaset sámegillii.
Beaivválaš doaimmaid oktavuođas giella doaibmá gaskaoapmin, ii iešárvun.
• oažžu viidát dieđu ja vásáhusa iežas gielas, kulturárbbis ja historjjás ja vásiha dan mávssolažžan
• roahkasmuvvá geavahit ja ovddidit aktiivvalaččat giela
• máidnasat, muitalusat, cukcasat, árvádusat, divttat
• vánhemiin, fulkkiiguin ja servodagain árbevirolaš jahkodatgerdui gullevaš máŋggabealat giellageavahandilálašvuođat: barggut, giehtadujiid dahkan, luonddus lihkadeapmi, lávostallan,
• čállojuvvon sámegiela oidnon ovttadaga fysalaš birrasis (almmuhusat, posterat,
• girjerájus ja museas galledeamit
• vuorrováikkuhus earáahkásaš sámemánáiguin
• ovttasbargu eará árabajásgeassinovttadagaiguin, giellaristvánhemiiguin, sápmelaš mediain, searvegottiin ja organisašuvnnaiguin
• vánhemiidda oaivvilduvvon háleštallan- ja skuvlendilálašvuođat
3.4 Árgabeaivvi ovdamearkkat giela oahppama ovddideapmin
Miehtemielalaš, dorvvolaš biras sihke ollesolbmo ja máná gaskasaš luohttámuš ja dásseárvu roahkasmuhttet máná aktiivvalaš giellageavaheapmái.
Máná gielalaš diđolašvuođa ovdáneapmin mánás galget leat olu máŋggabealat giellageavahanvejolašvuođat buot doaimmaid oktavuođas.
Máná gielalaš diđolašvuohta ovdána gielain duhkoraddamiin, hoagadettiin, lávllodettiin, ja earálágan giela hámiide oahpásmuvadettiin.
Gielalaš diđolašvuohta addá vuođu lohkan- ja čállindáidui.
Ollesolmmoš sáhttá máŋgii fuomáškeahttá hállat mánnái nu, ahte ii doarjjo su vuorrováikkuhuslaš háleštallamii.
Háleštallamis lea dehálaš addit áiggi máná jurdagiidda ja muitalusaide.
Ollesolmmoš galgá diđolaččat giddet fuopmášumi iežas giellageavaheapmái, vai dat livččii nu máŋggabealat go vejolaš.
Mánáin sáhttá beaivválaččat hárjehallat giela ovttas ee. lávlagiid, lávlunstohkosiid ja hoahkamiid vehkiin.
Mánáid giellageavahandilálašvuođaid máŋggabealagiin dahkama dihtii mánáid sáhttá juohkit smávvajoavkkuide agi mielde.
Dávjá dat mánát, geaid sámegiella ii lea vel nu nana vuođu alde, hállet gaskaneaset milloseappot suomagiela.
Smávvajoavkkuin lea eambo áigi giehtadallat máná iežas vásáhusaid, dovdduid dahje dušše muitalusaid.
Giela oahpahalli mánáin dovdduid ovdanbuktimis geavahit veahkkin govaid, lihkastagaid, jienaid, láhtaid ja muitalit seammás, mat doahpagat gullet daidda.
Dan dihtii lea dehálaš, ahte suinna galgá ávkkástallat buot háleštallandilálašvuođaid aktiivvalaččat.
Dásseárvosaš ja dorvvolaš kontávtta dahkamii bargi sáhttá mannat fysalaččat máná dássái láhttái.
Ollesolmmoš stivre aktiivvalaččat máná stoahkandilálašvuođaid ja doarju seammás mánáid sámegiela geavaheami.
Smávva mánáide hállat olu eará dikšundilálašvuođain (ee. lihpara molsuma, basadeami ja gárvodeami oktavuođas) ja seammás muitalit gorutosiid ja biktasiid namaid.
Earálágan sátnepáraid (sátnepárat, mat earuhuvvet nuppiin dušše ovtta jietnadaga vuođul) sisttisdoalli hoahkamiid vehkiin sáhttá addit mánnái geažidemiid das mo jietnadagaid sáhttá geavahit sániid earuheamis.
Dákkár hoahkamat leat davvisámegielas ee:
Sániid šaddan: Máná diđolašvuođa sániid hámiin ja sániid šaddamis sáhttá ovddidit earálágan hárjehusain;
• goallossátnehárjehusat, ovdamearkan davvisámegielas; guollemuorra - muorraguolli
• luonddujienaid áddestalli sátnehárjehusat.
Máná dilálašvuođa das, mo sánit laktásit nuppiide ja šaddet cealkkan sáhttá ovddidit earálágan hoahkamiiguin.
Sápmelaš mánnávuohta ja bajásgeassin
Árbevirolaččat sámebearrašiin vánhemiidda ja mánáide šattai lagaš oktavuohta oktasaš beaivválaš doaimmaid olis.
Duhkoraladettiin mánná oahppá sosiálalaš dáidduid, barggu bargama ja ávkkástallat luonddu riggodagain ja birget garra luonddudiliin.
Sápmelaš bajásgeassima govvidii eandalii eahpenjuolggo bajásgeassin.
Mánát ohppe váldit ovddasvástádusa das maid dahke ja mo ledje ovttas bearrašiin ja birrasiin.
Sápmelaš bajásgeassinárbevierus leat vel speadjalastimat otnábeaivvi bajásgeassimii.
Gudnejahttin galgá olbmuid lassin čuohcit maiddái lundui.
Mánát eai njulgestaga rávvejuvvo muhto muitalit dáhpáhusaid ja muitalusaid das, mii earáide lea dáhpáhuvvan.
Olbmo šaddama ja ovdáneami ulbmilin lea máŋggabealat persovnnalašvuohta ja viiddis máhttu.
Dáid iešvuođaid ovddideapmin bajásgeassindoaimmain geahččalit ovddidit máná áican- ja iešárvvoštallannávcca, vai son birgešii ođđa dilálašvuođain.
Nana iešdovdu, čielga iešgovva ja nana identitehta veahkehit máná doaibmat iežas eavttuid ja dáidduid mielde sihke alcces lunddolaš vugiin.
Buorre dádjadanattáldat meahcis jođedettiin, háleštallamis ja jurddašeamis leat vealtameahttumat buori eallinhálddašeami dáfus.
Sápmelaš bajásgeassimis atnit árvvus buorre áican- ja árvvoštallannávcca lassin nana iešdovddu ja identitehta, viiddis oahppama, vuogáiduvvama, sosiálalašvuođa ja govttolašvuođa.
Oppalaš ulbmilin lea ovddidit máná iehčanas eallimis birgema okto ja ovttas earáiguin.
Iehčanas birgejupmi gáibida geavatlaš dáidduid hálddašeami lassin psykalaš attáldagaid ja jáhku dasa, ahte nagoda, máhttá ja gávdná čovdosiid váttisvuođaide ja luohttá dasa, ahte buot lea vejolaš oahppat.
Sápmelaš servodagas árbevirolaččat sogas ja servodagas lea máná bajásgeassinvuoigatvuohta ja – ovddasvástádus.
Kultuvrralaš árvvut dego giella, identitehta, luondu ja sohka ovttastit sápmelaččaid.
Sápmelaš kultuvrii gullet maiddái árbevirolaš ealáhusat dego boazodoallu, guolástus, meahcástus, čoaggin ja giehtaduojit.
Maiddái sápmelaš eallinvuohki lea kultuvra.
Árbevirolaš dieđuid ja dáidduid oahppan ii šat sirdašuva bearrašis lunddolaččat mánáide.
Sápmelaš kultuvrra seailun gáibida vel dálge árbevirolaš dieđuid ja dáidduid, sihke vuoiŋŋalaš kapitála sirdima boahttevaš buolvvaide.
Sápmelaš árbevirolaš diehtu lea oppalašvuohta, mii lea čatnasan olbmui ja lundui.
Sápmelaš dieđut, dáiddut ja árvvut sirdašuvvet eanaš doaimmaid ja dovdduid bokte sihke njálmmálaš árbin sohkabuolvvas nubbái.
ON:a eamiálbmotjulggaštusas gávnnahuvvo, ahte eamiálbmogiin lea vuoigatvuohta ealáskahttit kulturárbevierus ja dábiidis ja oahpahit daid boahttevaš sohkabuolvvaide.
Árbevirolaš ealáskahttin lea dehálaš sápmelaš iešmearridanvuoigatvuođa, sámeservošiid nanosmahttima, kultuvrra iešdáhtolaš heiveheami (dáláservodaga hástalusaide) ja sápmelaččaid buresbirgejumi ja dearvvašvuođa ovddideami dáfus.
Servodaga bissovaš ráhkadusaide galgá dahkat eavttuid sápmelaččaid kultuvrraid ovdáneapmái; ovdamearkan giella- ja kulturprográmmaid, sosiála- ja dearvvašvuođadivššu skuvlen- ja ovddidanprográmmaid bokte.
- Searvvušvuohta
- Árbevirolaš ealáhusat ja birgejupmi - Sohkabeliid gaskasaš dásseárvu ja olmmošvuohta
- Ráffi ja soabalašvuohta
Máná identitehta meroštallin doibmet mánnái dehálaš olbmot.
Lagašservodat ja majoritehtakultuvra váikkuhit bearraša vuohkái hábmet máná identitehta.
Bearraša giella váikkuha maiddái identitehta ovdáneapmái.
Identitehta hápmašuvvama vuođđun lea čielga iešgovva.
Go olbmos lea čielga iešgovva, son diehtá man jovkui son gullá ja lea čatnasan.
Nana fuolkevuohta- ja bearašgaskavuođat nannejit searvvušvuođa ja servošii čatnašuvvama.
Identitehta, mii doaibmá bures, gáibida, ahte olmmoš sáhttá dovdat, ahte sus leat seammá ruohttasat ja duogáš go earáin seammá duogáža olbmuin.
Sápmelašnuoraid guoskevaš dutkamušas gávnnahedje, ahte sápmelaš identitehta sáhttá dihttot eará dásiin: 5.
Ovttaskas olmmoš vásiha sápmelašvuođa lunddolažžan.
Sus lea dássedettolaš sápmelaš identitehta ja son máhttá gielas ja ádde kultuvrras.
Ovttaskas máhttá sámegiela, muhto ii dovdda eará kultuvrras oasseguovlluid.
Ovttaskas hálddaša ovtta kultuvrras oasseguovllu bures.
Ovttaskas vásiha sápmelaš identitehtas dávviriid bokte.
Ovttaskas lea diđolaš sápmelaš duogážisttis, muhto ii hálit buktit dan ovdan.
Árabajásgeassin doarju ruovttuid bajásgeassima ja gárvvista ođđa sohkabuolvvaid doaibmat ođđaáigásaš sámeservodagas.
Guovddáš doaibman lea sirdit dieđuid sápmelaččain álbmogin, kulturárbbi ja eallinvuogi positiivvalaš vugiin, nu áhte mánná čatnasaš iežas kultuvrasis ja vásiha sápmelašvuođa lunddolažžan.
• máná áican- ja árvvoštallannávcca ovddideapmi ođđa dilálašvuođaid dahkamiin, main mánná sáhttá iskat ja ovddidit dáidduidis, máhttimis ja dovdduidis
• sápmelaš dieđuid ja dáidduid oahpaheapmi árbevierročehpiid láidestemiin
• diehtu sápmelaččaid historjjás oktan álbmogin njealji riikka guovllus
• oahpásmuvvat stuorravánhemiid eallima eará muttuide
4.2.2 Searvvušvuohta
Sápmelaččain lea nana searvvušvuohta ja diđolašvuohta iežas ruohttasiin ja fuolkelahtuin ja sin ássanbáikkiin.
Oktiigullevašvuođa dovdu bearrašii boahtá oktasaš birgejumis, ovttas ássamis dahje bearraša historjjás.
Sápmelaš kultuvrras bearaš lea viiddis sosiálasearvvuš, mas fuolkegaskavuođat ja oktiigullevašvuođa dovdu leat hui dehálaččat.
Davvisápmelaččain ja nuortalaččain bearaš lea árbevirolaččat šaddan máŋgga sohkabuolvvas.
Anáraččain bearraša vuođđun lea áđašbearaš.
Doaimmalaš bajásgeassin nanne sohkabuolvvaid gaskasaš searvvušvuođa.
Sápmelaččaide dehálaš fuolkevuohta-, ristvánhen- ja gáibmevuogádat nannejit máná oktiigullevašvuođa dovddu.
Ovdamearkan nuortalaš árbevierus ristvánhema jámedettiin risbártni bargun lea duddjot ruossa hávddi ala ja gurput dan dohko.
Dát váikkuhusat bohtet nuortin ortodoksalaš oskkus.
Nuortalaš kultuvrras ortodoksalašvuohta doaibmá dehálaš sosiálalašluvvama hápmin.
Sámeguovllus eandalii anáraččat ja nuortalaččat ásset bieđgguid.
Árabajásgeassimis lea earenoamáš dehálaš rolla dan dáhkideamis, ahte mánná sáhttá návddašit kultuvrrastis ovttas eará iežas jovkui gullevaččain.
Geavatlaš ovdamearkkat searvvušvuođa nannemii árabajásgeassimis:
• oahpahallat fuolkevuohtanamahusaid go dahkat iežas fuolkekártta
• oahpásmuvvat mánáid ristvánhemiidda ja gáimmiide
• gudnejahttit sápmelaš mearkabeivviid
• muitit fulkkiid riegádanbeivviid
• dahkat ovttadaga ovtta lanjas “ searvvušlanja ”, mas mánáid bearraša lahtut sáhttet máná buvttedettiin dahje vieččadettiin čohkkádit ja juhkat káfe
• galledallat boarrásiid rieggáin ja boarrásiidsiiddain
• deahtis vuorrováikkuhus iežas sámeservoša lahtuiguin; jahkegerdui gullevaš barggut, reaissut, galledallamat ja oktasaš jeavddalaš dáhpáhusat
• reivelonohallan (čuovgagovat, sárgumat) árabajásgeassinovttadagaid gaskka
• deaivvadeamit eará sajis ássi sápmelaččaiguin
• ávvudit sápmelaččaid álbmotbeaivvi ja oahpahallat sámi soga lávlaga
• dahkat iežas leavgaloktengeavadaga levgenbeivviid várás ja dovdat sámiid leavgga symbolihka
Sápmelaččat leat álo eallán luonddulagaš eallima ja eallin lea leamašan čatnasan luonddugerdui ja jahkodatgerdui.
Luondduresurssaid leat geavahan gierdavaččat ja olbmot leat sihke gudnejahttán ja dikšon luonddu.
Sápmelaččaid árbevirolaš diehtu čatnasa olu olbmo ja luonddu gaskasaš gaskavuhtii.
Luondu, olmmoš ja kultuvra leat lávga čatnasan nubbi nuppiide.
Luondu lea oassi kultuvrras ja olmmošvuođas.
Kultuvrra seailuma dihtii lea dehálaš atnit fuola maiddái luonddu buresbirgejumis.
Luondu galggašii gullat guovddáš oassin máná juohkebeaivválaš eallimii.
Geavatlaš ovdamearkkat luondduoktavuođa nannemii árabajásgeassimis:
• lasihit máná ekologaš luonddudieđu sápmelaš eallilan olbmo láidestemiin, gos guđege luonddumateriála sáhttá váldit ja man olu, johtit jaska, luottaid guođekeahttá, ii galgga doadjit ovssiid dahje boltut geđggiid, ii galgga nuoskidit
• ovddidit máná luonddu áicannávcca ja luonddus johtima dáidduid
• áicat beaivválaččat dálkki ja eará luondduihtagiid
• čuovvut jahkeáiggiid molsašuddama ja dan váikkuhusaid elliin ja šattuin
• oahpahallat dovdat lottiid ja meahcielliid sihke daid luottaid
• oahpahallat geavahit luonddu materiálaid sierra jahkeáiggiin
• oahpásmuvvat sápmelaš báikenammavuogádahkii
• oahpásmuvvat sápmelaš bassi báikkiide
Árbevirolaš ealáhusat ja birgejupmi
Boazodoallu, guolástus, meahcástus ja smávvalunddot eanadoallu sihke giehtaduojit ja luonddudili buktagiid čoaggin leat sápmelaš árbevirolaš ealáhusat, maid hárjeheapmi lea máŋgga sápmelačča eallinvuohki.
Dat hárjehuvvojit dábálaččat lotnolasealáhussan dahje eará ámmáhiid olis.
Boazodoalus lea boazodoallokultuvrras ealli sápmelaččaide stuorra kultuvrralaš mearkkašupmi, dan dihtii go boazodollui gullá biergobuvttadeami lassin oppa bearraša ja soga eallinbiire dego sosiála gaskavuođat, ássan, johttin, luonddubirrasa dovdamuš, árbevirolaš diehtu, luonddu ekologalaš geavaheapmi ja sápmelaš giehtaduojit.
Guollebivdu lea leamaš jahkečuđiid árbevirolaš ealáhus.
Anáraččat leat guolásteaddjit Anárjávrris ja dan birrasis.
Mearrarittu nuortalašgiliid bearrašiin ledje oamasteaddjivuoigatvuođat luossabivdui mearas ja Báhčaveajis.
Luossabivdu lea ainge Deanuleagi sápmelaččaid kultuvrra guovddáš dahkki.
Geavatlaš ovdamearkkat ealáhusaid ja birgejumi vuhtiiváldimis árabajásgeassimis: Boazodoallu:
• oahpahallat suohpana geavaheami, bealljemearkkaid, bohcco namahusaid, duhkoraddat boazostohkosiid
• dahkat rissiin bohccuid ja smávva bigálusáiddiid sis- ja olgoatnui
• fitnat bigálusain, miessemearkumiin
• čuovvut bohcco njuovvama ja eará osiid ávkkástallama
• oahpahallat noađđehearggi čatnama ja oahpásmuvvat bohcco bahčimii
• oahpahallat niibbi geavaheami Guolástus:
• oahpahallat guliid namaid, earálágan bivdovugiid ja guoli giehtadallama
• giđđat bivdit guoli jiekŋaoaggumiin, juoŋastemiin, časkkasáŋkoriin, guollehehkiin, áŋkoriin, golgademiin
• bivdit geassit guoli firpmiin, vuokkain, dolgevuokkain, guollehehkiin, liinnain, uhteriin
• bivdit guoli čakčat firpmiin, nuhtiin, liinnain, skoalkabivdduin ja uhteriin
• bivdit guoli dálvit juoŋastemiin, nuhtiin, jiekŋaoaggumiin ja časkkasáŋkoriin
• oahpahallat fierpmi divvuma, guolástusbiergasiid ja fatnasa divvuma
Meahcástus ja čoaggin:
• oahpahallat dovdat eará elliid luottaid ja bivdovugiid bivdomeastára láidestemiin
• oahpásmuvvat gussa- ja sávzadollui, galledallat návehis ja sávzadoalus
• oahpásmuvvat ládjobargguide, gilvit bohtehtosa ja eará šattuid
• ordnet jeavddalaččat sápmelaš borramušbeivviid ja láibunbeivviid árbevierromeaštáriid láidestemiin
• ráhkadit biepmu beaivválaččat
• oahpahallat murjjiid seailluheami ja čoaggit borahahtti šattuid; boska, juopmu
• hukset sápmelaš árbevirolaš viesuid ja ráhkadusaid (omd. miniatiirat): lávvu, bealljegoahti, darfegoahti, earálágan áittit
• cegget lávu ja oahpahallat dasa gullevaš geavadagaid; áššogeđggiid ja duorggaid ohcan, lávu eará oasit, boradeapmi
Sápmelaš giehtaduodjeárbi lea rikkis ja ealli oassi sápmelaškultuvrras.
Giehtaduojit leat atnudiŋggat ja daid ráhkadeami vuođđun lea árbevirolaš diđolašvuohta.
Sápmelaš giehtaduodjái gullet ee. muorra-, čoarve- ja náhkkeduojit sihke bearral ja datneárpoherven, báddegođđin ja láđđegárvvuid goarrun ja čiŋaheapmi bárggáldagaiguin ja báttiiguin.
Suoma sápmelaččain leat vihtta sámegávtti váldomálle: Deatnogátti, Eanodat-Guovdageainnu, Vuohču sihke anáraččaid ja nuortalaččaid gákti.
Gávttiid mállet ja herven čuvvot sámi giellarájáid.
Gávttiid ovttaskas áššit sáhttet molsašuddat maiddái sogaid ja bearrašiid bokte.
Sámegákti lea oassi sápmelaš identitehtas.
Sápmelaš kultuvrras álbmotdáidda ja dan estetihkka dan siste lea čavga oassi juohkebeaivválaš eallimis ja das lea fuomášahtti servodatlaš mearkkašupmi.
Gávttiid, gahpiriid ja vuoddagiid čiŋaid hámit ja ivnnit muitalit muhtun sohkii gullama dahje stuorát guovlulaš servodahkii ja nannejit oktiigullevašvuođa dovddu.
Gieđain dahkamiin mánná oahppá atnit árvvus giehtadáidduid árgaeallima ávkkálaš dáidun.
Geavatlaš ovdamearkkat giehtaduodjeárbevierus árabajásgeassimis:
• bovdet giehtaduodjemeaštára láidestit sámegávtti ja dasa gullevaš gárvvuid geavaheamis
• oahpásmuvvat eará sápmelašjoavkkuid gávttiide, gárvvuide ja gahpiriidda
• gáret ulluid, batnit snáldduin, gođđit ránu
• dahkat ulloláigedujiid (diehpit, báttiid batnin / bárgin, njuikun, sámefáhccat)
• ráhkadit muoras ja bohccodávttis earálágan dávviriid
Sohkabeliid gaskasaš dásseárvu ja olmmošvuohta
Sápmelašservodagas nissonolbmuin lea historjjálaččat leamaš dásseárvosaš sajádat almmáiolbmuid bálddas. Sajádahkii leamašan mihtilmas eandalii rollaid, bargguid ja eallinbirrasiid symmehtralašvuohta ja nuppi nuppiid dievasmahttin.
Árabajásgeassima plánemis ja ollašuhttimis atnit fuola sohkabeliid gaskasaš dásseárvvu ollašuvvamis nu, ahte mánná sáhttá ovddidit iežas almmá sohkabeallerollaid ráddjehusaid.
Oahppamis ja identitehta nannemis váldit vuhtii nieiddaid ja gánddaid milloleamos vugiid doaibmat.
Gánddat sáhttet vásihit luonddus doaibmama milloleabbon go siste doaibmama.
Nieiddat leat dávjá eambo aktiivvalaččat siste.
Árabajásgeassimis sáhttá ávkkástallat luonddu nannet gánddaid iešluohttámuša maiddái sidjiide vieris birrasis.
Ja fas ávkkástallat nieiddaid aktiivvalašvuođa siste nannet sin iešdoaimmalašvuođa ovdamearkan luonddus.
Sápmelaš oainnu mielde govttolašvuohta lea eallit olmmožin.
Govttolašvuohta ja vuoiggalašvuohta dahket olmmošvuođa vuođu.
Oččodaladettiin buori eallinhálddašeami olmmoš figgá mearrediđolaččat eallit ráđđejumiin ja govttolaččat.
Olmmošvuhtii gullá maiddái soabalašvuohta ja attáldat birget earálágan olbmuin ja luondduin.
Árabajásgeassimis dásseárvvu ja olmmošvuođa sáhttá ovddidit earálágan ustit-háleštallamiin ja rollaspealuin, main hárjehallat iežas dovdduid, jurdagiid ja vásáhusaid ovdanbuktima.
Ráffi ja soabalašvuohta
Máŋggakultuvrralaš servodagas olmmoš máhttá doaibmat servodaga norpmaid mielde ja vuogáiduvvá iežas persovnnalašvuođa ja kultuvrras manakeahttá.
Sápmelaččaide lea lunddolaš ohcat vásáhusaid eará kultuvrrain, ohcat čanastagaid earáláganvuođaide ja heivehit oktii kultuvrralaš ruossalasvuođaid eallinhálddašeami ja birgema buorideapmin.
Buorre dádjadanattáldagat meahcis jođedettiin, háleštallamis ja jurddašeamis ovddidit maiddái buori eallima hálddašeami.
Mánáin háleštettiin váldit vuhtii oppalaččat buot áššái gullevaš dahkkiid, muhto ii galgga láhppot siidoáššiide.
Sosiála fuomášannákca ja nuppiid vuhtii váldin leat dehálačča sosiálalašvuhtii šaddamis.
Fuolkegaskavuođaid deattuheapmi ja máná váldin earálágan doaimmaide ovddidit máná sosiálalašvuođa.
Sápmelaččat ásset njealji eará riikka guovlluin ja ellet máŋggaid kultuvrraid váikkuhusaid vuollásažžan.
Dát gáibida olbmos buriid máŋggakultuvrralaš sárgosiid sihke máŋgga riikka álbmotdáidduid máhttima.
Sápmelaččat figget bajásgeassimis ovddidit dáid iešvuođaid.
Máŋggakulturbajásgeassin sisttisdoallá positiivvalaš ja aktiivvalaš kultuvrraid gaskasaš vuorrováikkuhusa, earáláganvuođa gudnejahttima sihke dakkár dáidduid ja dieđuid oahppama, mat leat gáibádussan máŋggakultuvrralaš servodagas birgemii.
Árabajásgeassimis mánás galgá leat vejolašvuohta ovddidit kultuvrralaš diđolašvuođa ja earáláganvuođaid oktavuođaid ipmirdeami.
Buorre áicanattáldat veahkeha áicat unnimusge kulturearuid ja nana kulturipmárdusain olmmoš sáhttá eará dilálašvuođain vuogáidahttit doaimmas kulturduogáža vuođul.
Máná bajásgeassimii oassálastán olbmot galggašedje diđolaččat stivret máná kultuvrralaš diđolašvuođa.
Go eallá máŋggakultuvrralaš birrasis olmmoš deaivida beaivválaččat nuppi kultuvrra fenomenaid ja earuid.
Kultuvrralaš diđolašvuođain olmmoš sáhttá áddet earáláganvuođaid oktavuođaid.
Máŋggakultuvrratvuođa seailuma eaktun lea, ahte kultuvrralaš earáláganvuođaid gaskkas lea positiivva oktavuohta.
Kultuvrralaš earuid bajideapmi dahká dan, ahte olmmoš sirdá nuppi kultuvrras boahtti áššiid nu, ahte vásiha daid uhkkin iežas kultuvrii.
Dušše utnolašvuhtii siktejeaddji máŋggakultuvrratvuohta ii dáhkit kultuvrralaš iige ovttaskas olbmuid gaskasaš dásseárvvu.
Lunddolaš máŋggakultuvrratvuođa vuođđu lea ovttavásttolašvuođas, mas nuppi ovttaskasaid ja kultuvrraid vásihit dásseárvosažžan.
Geavatlaš ovdamearkkat máŋggakultuvrratvuođa árvvus atnimii ja kulturáddejumi ovddideapmi árabajásgeassimis:
• muitalit mánáide máŋggasuoivvat ja – sisdoalut máidnasiid
• dahkat dilálašvuođaid, main mánná smiehttá iežas kultuvrralaš vásáhusaid
• ovddidit máná áican- ja árvvoštallannávcca oktasaš dilálašvuođaid ja dáhpáhusaid ordnemiin eará kultuvrraid ovddasteddjiiguin
Sápmelaš musihkka, dánsa, muitalusárbi, dáidda ja girjjálašvuohta
Sápmelaš musihkas lea dehálaš kultuvrralaš ja servodatlaš mearkkašupmi.
Luohti, leuŠdd, livđe dahje nuortasápmelaččaid čierrunárbevierru sáhttet leat olbmo dovdomearka, suollemas máidnasiid muitaleaddji, oktavuođaid dahkki, hervvoštalli, ráhkisvuođa dovddasteaddji, bilkideaddji, luonddu ja elliid govvideaddji, mánáid šaddadeaddji dahje gaskaoapmi nuppi olbmo muitimii dahje morašteapmái.
Sápmelaš musihkka árbevirolaš hámistis lea jávkagoahtán ja dan ovdanbuktin ja geavaheapmi lea geahppánan.
Árbevirolaš musihka báldii lea ealáskan árbevirolaš musihkka ođđa hámis.
Árbevirolaš musihkka lea ain sápmelaččaide dehálaš symbola ja fápmu, mii čohkke oktii.
Árbevierromusihka ealáskahttimii lea dehálaš, ahte árabajásgeassimis mánás lea vejolašvuohta gullat je deaivat musihkkačehpiid.
Kátrilladánsa lea johtán Ruošša kulturbiriid bokte nuortasápmelaččaide.
Nuortalaččaid kátrilladánsa čoahkkana njealji páras, masa gullet njeallje albmá ja njeallje nissona. Dánsa lea páraid gaskasaš
vuorroságastallan, man mieđušteaddjin doaibmá geasanasmusihkka dahje leuŠdden
Sápmelaš muitalusárbevirrui lea mihtilmas gielalaš olggosaddima riggodat, sánálaš valljodat ja dadjanvuogi máŋggabealátvuohta.
Sápmelaš muitalus lea dávjá bihttá muhtun muittus, muittašeapmi juoga duohta dáhpáhusas dahje nuppi muitalusas.
Muitalusat ja máidnasat laktásit dávjá báikkiide, dáhpáhusaide, olbmuide, beatnagiidda, bohccuide, earálágan bargguide sihke luondduihtagiidda.
Sápmelaš musihkka – ja muitalusárbevieru bokte mánná oažžu dieđu sápmelaš eallinvuohkái ja kultuvrii gullevaš áššiin.
Govvadáidda lea okta olggosbuktinvuohki, mii ovddida máná miellagovvádusa ja roahkkatvuođa iežas olggosbuktimii.
Mánáin galggašii geavahit friija govalaš olggosaddima nu olu go vejolaš.
Ivnniide ja hámiide oahpásmuvvan konkrehtalaš diŋggaid bokte lea jo áramuttus miela mielde.
Dáidagiin sápmelašvuođa sáhttá gieđahallat máŋggabealagiid.
Smávva mánáiguin lea deháleamos lea vásáhuslašvuohta ja áššiid gieđahallan govaid ja barggu bokte.
Sápmelaš sátnegeavaheami árbevierru lea nanus.
Máinnas- ja muitalusárbevierru sirdásit buoremusat mánáidgirjjálašvuođas.
Máŋgga sápmelaš mánáidgirjji vuođđun lea oktavuohta árgamáilmmi ja oidnomeahttun máilmmi gaskkas.
Girjjiin deattuhuvvo sámegiela riggodat, man oidnet dehálažžan oppa kulturárbevieru áddejupmin.
Geavatlaš ovdamearkkat árbevirolaš dieđu sirdimis, dáiddalaš vásáhusaid estehtalaš áddejumi nannemis árabajásgeassimii:
• dahkat máidnasiin, muitalusain, árvádusain oasi beaivválaš doaimmain
• doallat jeavddalaš “ máinnasbeivviid ” eallilan olbmuiguin
• geahččat eallilan olbmuiguin boares čuovgagovaid ja “ muittašit ” dáhpáhusaid
• guldalit ja oahpahallat báikkálaš árbevierromusihka musihkkačehpiiguin
• stoahkat sámestohkosiid, lávlunstohkosiid, ráhkadit sápmelaš duhkorasaid
• oahpásmuvvat dáidaga vugiin sápmelaš ivnniide, gárvvuide, lundui ja eará jagiáiggiide
• ráhkadit ovttadahkii ođđasitgeavahanmateriálas muhtun gova (bláđis čuhppojuvvon govat, báhpára, ivnniid geavaheami)
• duddjot dáiddagiehtadujiid (miellagovvádusa atnin, ođđa idea dahkan)
• čájáhallat muhtun sápmelaš máidnasa, geahččat sápmelaš ealligovaid
• oahpásmuvvat sápmelaš divttaide ja girjjálašvuhtii, čohkket árbedieđu ee. jearahallamiin
• bovdet báikkálaš sámedáiddáriid guossái, galledallat dáidda- ja kulturdáhpáhusain
• oahpásmuvvat sámedáidagii ja symbolaide: Nils-Aslak Valkeapää: ivnniid geavaheapmi ja symbolihkka Kerttu Vuolab: čuohpadanteknihkka, kollásat Merja Aletta Ranttila: Prinseassagovat Brita Marakatt-Labba: herventeknihkka, máidnasat
• ordnet sámemánáiguin oktasaš jahkásaš dáhpáhusaid
Oahppan, duhkoraddan ja lihkadeapmi
Oahppama mokta boahtá dorvvolaš ja movttiidahtti birrasis, mas mánná oažžu vejolašvuođaiehčanas, iešdoaimmalaš guorahallamii ja dahkamii.
Vai juohke mánná sáhtášii gávdnat iežas vuogi ja dan mielde ilu oahppat, deattuhit árabajásgeassimis máŋggabealátvuhtii maiddái oahppama dáfus.
Mánnái eai njuolga muital, mo muhtun ášši galggašii dahkat muhto máná stivret buori gávnnahuvvon doaibmavuohkái nu, ahte addit sutnje geažidemiid.
Ulbmilin lea oažžut máná árvvoštallat ieš barggus bohtosa ja máhttima dási buoremus vejolaš duođalašvuođa mielde.
Árvvoštallanmáhtu ovdáneapmi veahkeha máná váttisvuođadilis.
Máná viiddessuorggatvuođa ja máŋggabealátvuođa ovddideapmin áššit oahpahuvvojit oppalašvuohtan ja geahččalit buktit ovdan buot dasa gullevaš oktavuođaid.
Bajásgeassin lea diđolaš, ii soaittáhatlágan.
Vaikke stivren ii leat nu ovttaskasčuoggáid mielde, máná dorvvolašvuohtadovdu ii sugahuvvo.
Mánás lea álo dorvun muhtun olmmoš, geas sáhttá jearrat, jus ieš ii beassan duđahahtti bohtosii dahje lea eahpesihkkar iežas árvvoštallanbohtosii.
Sápmelaš stohkosiid vuođđu lea eanaš luonddus ja ealáhusain.
Luonddus oažžut ideaid, inspirašuvnna ja ávdnasiid duhkorasaide.
Stohkosiid heivehit jagiáiggiide ja dat dávjá govvidit olles olbmo bargui gullevaš doaimmaid.
Stoahkan lea kreatiivavuođa vuođđu.
Lihkadeapmi lea mánnái lunddolaš vuohki oahpásmuvvat alcces, nuppiide olbmuide ja birrasii.
Šaddanbirrasis ja beaivválaš doaimmaiguin galggašedje leat vejolašvuođat mánnái luonddus johtimii.
Lihkadeapmi nanne máná diđolašvuođa alddis ja oahppamis dárbbašuvvon dáidduid.
Mánná dárbbaša beaivválaččat unnimustá guokte diimmu lášmes lihkadeami.
Motorihkalaš vuođđodáiddut leat vázzin, viehkan, njuikun, bálkesteapmi, gittaváldin, čiekčan sihke časkin.
Iežas krohpa dovdan addá vuođu krohppagova ja miehtemielalaš iešgova ovdáneapmái.
Geavatlaš ovdamearkkat sápmelaš stohkosiin:
Árabajásgeassima árggas dikšuma, bajásgeassima ja oahppama ii sáhte earuhit nubbi nuppis, muhto daid deattuhus lea máná dárbbuid mielde.
Árabajásgeassimis beaivi lea dievva dilálašvuođaid, gos mánná oahppá doaimma bokte.
Dikšuma, bajásgeassima ja oahppama mihttomearri lea veahkehit máná dahkat ja jurddašit ieš sihke váldit ovddasvástádusa.
Nuppiid gudnejahttin ja vuhtii váldin sihke sosiálalaš dáiddut ja stoahkan leat guovddáš sajis árabajásgeassimis.
Rájáid heivehallat ovttas oppa bajásgeassinservošiin.
Ovttas doaibman lea illun mánnái ja lihkostuvvama vásáhusaid lea vejolaš oažžut stoahkamiid ja ođđa áššiid oahppama bokte
Beaivválaš doaimmat, boradeapmi ja šaddanbiras
Mánnái mihtilmas doaibmadábit leat stoahkan, lihkadeapmi, dáiddalaš vásiheapmi ja guorahallan, maid bokte mánná sáhttá nannet buresbirgejumi ja oaivila alddis.
Máná mihtilmas doaibmavuogit váldojit vuhtii beaivválaš doaimmain.
Beaivválaš doaimmain ollašuhttit dán plánas máinnašuvvon kultursisdoaluid ja árvvuid nu, ahte mánná sáhttá vásihit gielas ja kultuvrras lunddolaš oassin iežas eallimis.
Beaivválaš doaimmaid ollašuhttimis geavahit veahkkin sápmelašservodaga dieđuid ja dáidduid.
Máná movttiidahttit oahpásmuvvat ođđa borramušávdnasiidda ja smáhket earálágan borramušaid.
Boradeapmi lea sosiála dáidduid hárjehallan, gos mánná oahppá buriid láhttendábiid, nuppiid vuhtii váldima ja atnit borramuša árvvus.
Máná movttiidahttit iešdoaimmalaš boradeapmái hoahpohis, dorvvolaš ja oahpahallamii miehtemielalaš birrasis.
Borramušválljemat, borramušdilálašvuohta, borramušságat ja guottut stivrejit máná borranhárjánemiid ovdáneami.
Máná šaddanbiras galgá leat fysalaš, psykalaš ja sosiálalaš dahkkiid dáfus dakkár, ahte dat ovddida máná buresbirgejumi, dearvvašvuođa, šaddama, ovdáneami ja oahppama.
Eandalii galgá giddet fuomášumi máná šlápmadássái.
Dilihisvuohta, šlápmavuohta ja liiggálaš sosiála kontávttat bajidit máná streassahearkivuođa menddo bajás, mii sáhttá oasistis váikkuhit máná jierpmálaš ja gielalaš ovdáneapmái, muitui, iešgovvii sihke sosiálalaš dáidduide.
Šaddanbirrasis giddet fuopmášumi dorvvolašvuhtii ja ruovttulagašvuođa lassin doaibmasajiid doaimmalašvuhtii, luonddulagašvuhtii ja dasa, mo dat addet vejolašvuođa sápmelaš árbevieru sirdašuvvamii lunddolaččat.
Doaibmalanjain lea maiddái vejolašvuohta earálágan sápmelaš giehtadujiid bargamii.
Doaibmalanjaid lahkasiin lea sadji lávu dahje eará sápmelaš árbevirolaš šilljoráhkadusaid ceggemii.
Šilljobirrasa sámáidahttimiin sáhttit oasistis nannet máná kulturidentitehta ja dahkat máŋggabealagat giellageavahanvejolašvuođaid.
Árabajásgeassindoaimma plánen
Árabajásgeassinovttadagas dahket ovttadatguovdasaš doaibmaplána, man vuođđun lea sápmelaš árabajásgeassinplána ja jahkodatgierdu.
Sápmelaš máilmmigovva dovdo ja eallá árgabeaivvi bargguid guovdu.
Sápmelaččaid gávcci jahkeáiggi leat dálvi, giđđadálvi, giđđa, giđđageassi, geassi, čakčageassi, čakča ja čakčadálvi.
Árplá ulbmilin lea máná persovnnalašvuođa ja vánhemiid oainnuid vuhtiiváldin doaimma ordnemis ee. máná vásáhusat, dárbbut ja boahttevuođa oidnosat, máná beroštumit, givrodagat ja máná persovnnalaš doarjaga ja stivrema dárbbut.
Árabajásgeassinplánas soahpat vánhemiiguin ovttasbarggu doaibmavugiin.
Mánná sáhttá maiddái ieš oassálastit árabajásgeassinplána dahkamii ja árvvoštallamii vánhemiiguin ja bargoveaga ovttas soahpan vugiin.
Árabajásgeassinovttadagas ordnet jeavddalaš plánenčoahkkimiid bearrašiiguin.
Ovttadatguovdasaš doaimma plánemis ja ollašuhttimis geavahit viidásit veahkkin oppa sámeservodaga.
Árabajásgeassindoaimma plánemis bargat ovttasbarggu maiddái eará sápmelašovttadagaiguin sihke iežas gielddas ja oppa sámeguovllus.
Ulbmilin lea dahkat bissovaš sámeguovllu fierpmádaga, mii bealistis buktá doarjaga bargui ja lasiha sápmelaš árabajásgeassindoaimma sisdoalu ovddidanvejolašvuođaid.
Ovttadatguovdasaš doaibmaplána sisdoallá ee. čuovvovaš áššiid:
- sámegiela oahppama ulbmilat ja gaskaoamit
- kulturárvvuid ollašuvvan geavatlaš doaibman jahkodatgierddu mielde
Mánáid beaivedikšu lea vuođđobálvalus, man ordnen lea gieldda geatnegasvuohta ja man ruhtadeapmi ollašuvvá eanaš servodaga ruđaiguin.
Servodaga doaibman lea dáhkidit kvalitehtalaččat buori beaivedivššu oažžuma nu, ahte buot mánáin lea vejolašvuohta oassálastit bálvalusaide bearraša sosioekonomalaš dahje eará servodatlaš sajádagas ja ássanbáikkis fuolatkeahttá.
Bálvalusat galget leat máŋggabealagat ja eará bálvalanhámiid dássedettolaš ovddideamis galgá atnit fuola.
Sámegielat vuođđobálvalusaid buvttadeamis vástidit vuosttažettiin sámeguovllu gielddat.
Eatnigielat bálvalusaid buvttadeapmi lea goittotge láhkaásaheamis meroštallojuvvon buot Suoma gielddaid vuođđodoaibman.
Sápmelaččaid ruovttuguovllus ordnejit sápmelaš beaivedivššu ja giellabeassedoaimma váldooassái bearášbeaivedikšun.
Dušše Ohcejoga gielddas doaibmá davvisámegielat beaiveruoktu.
Bearášbeaivedikšohápmi lea šaddan eanaš doaibmahápmin ja dan vuođđun leat guhkes gaskkat sihke skuvlejuvvon bargoveaga oažžun.
Maiddái sámegielat beaivedivššu dárbbu molsašuddan sihke smávva mánnámearit giliid guovdu leat váikkuhan bearášbeaivedikšohámi dábálažžan šaddamii.
Ruovttus dáhpáhuvvan sápmelaš bearášbeaivedikšu ii sámeguovllu gielddain leat oažžumis.
Sápmelaččaid ruovttuguovllus leat golggotmánu 2009 dieđuid mielde sámegielat árabajásgeassimis vuollásažžan oktiibuot 104 máná, main sámegielat beaivedivššus 71 máná ja giellabeassedoaimmas 33 máná.
Mánáid mearri, geat leat sámegielat beaivedivššus, mearri lea lassánan maŋimus 5 jagi áigge Anára ja Ohcejoga gielddain ja geahppánan Eanodaga gielddas.
Sápmelaččaid ruovttuguovllu olggobealde sámegielat ollesáiggi beaivedivššu sáhttá oažžut Roavvenjárggas, gos leat 7 máná.
Oulus doaibmá sámegielat árabajásgeassinriekkis, gos leat mielde 5 máná.
Árabajásgeassima stivren
Sámegielat beaivedikšu ja giellabeassedoaibma gullet sámeguovllu gielddain sosiáladoaimma dahje čuvgehusdoaimma hálddahusa vuollásažžan.
Suomas eanas suomagillii, Ohcejoga gielddas doaibmá sámegielat árabajásgeassinstivrejeaddji.
Árabajásgeassinstivremis vástideaddji bargoveahka dáhkida, ahte sápmelaš árabajásgeassinovttadagaid doaibma doarju sámemáná iežas giela ja kultuvrra bajásdoallama ja ovddideami.
Árabajásgeassimis vástideaddji bargoveagas galggašii leat doarvái buorre sámegiela ja kultuvrra dovdamuš sihke dieđut máŋggagielatvuohtabajásgeassimis.
Sápmelaš árabajásgeassima stivren dahkkojuvvo ovttasbarggus Sámedikkiin.
Árabajásgeassinbálvalusaid árvvoštallan ollašuhtto ovttas mánáin ja su vánhemiiguin, sogain, bargoveagain ja ovttasbargobeliiguin.
Bajásgeassin lea čatnasan kultuvrra ja servodaga nuppástuvvamii.
Doaibmabirrasiid rievdadusat váikkuhit árabajásgeassindoaimma ollašuhttima jeavddalaš árvvoštallamii, dan mielde doaimma ovddideapmái, ulbmiliid ásaheapmái ja ollášuhttimii.
Árvvoštallama ollašuhttima bealis galggašii ovttaskasdási plánemis meroštallat mo dieđu čohkket, geat árvvoštallet, goas ja mo.
Doaimma árvvoštallamii gullá maiddái máná áican ja su árgga oidnosiin dahkan, ahte merket bajás mánnái guoskevaš áicamiid.
Áican veahkeha bajásgeassi earuhit máná ovdáneami muttuid ja persovnnalaš sárgosiid.
Dilálašvuođain, main bajásgeassis badjána fuolla mánás, lea earenoamáš dehálaš bisánit áicat máná doaimma ja das dáhpáhuvvan nuppástusaid.
Beaivválaš áican addán mávssolaš dieđu vánhemiidda.
Áican ja dokumenteren leat maiddái buorit gaskaoamit máná oasálašvuođa ovddideamis.
Bajásgeassi áicá maiddái máná beroštumiid vai sáhttá plánet doaimmas mánnálagabuš ja guođđá saji máná iežas evttohusaide.
Máná, vánhemiid ja soga addán máhcahat veahkeha bargoveaga diehtit gos leat lihkostuvvan ja gos lea ovddidanveara.
- máná persovnnalaš ja gielalaš ovdáneami árvvoštallama
- árabajásgeassima, vánhemiid ja soga bajásgeassinovttasbarggu árvvoštallan
Bargoveaga árvvoštallama gaskaoapmin leat áican, dokumenteren, iežas barggu árvvoštallan, ovddidanháleštallamat hoavddain, ovttadatguovdasaš bargobáikečoahkkimat ja oppa giella sápmelaš árabajásgeassima bargočoahkkimat.
Sápmelaš árabajásgeassinplána sisdoalus ja doaimmalašvuođas plánema vuođđun čohkket máhcahaga Davvi-Suoma sosiálasuorggi máhttinguovddáža bealis.
Máhcahaga bokte ožžojuvvon dieđu ávkkástallat sápmelaš árabajásgeassima ovddidanbarggus.
Dorvvolašvuođaplána
Beaivedivššu dorvvolašvuođaplánii gullet sihke bargoveaga ja mánáid guoskevaš lágas ásahuvvon ja earát dorvvolašvuođa ja dearvvašvuođa guoskevaš plánat.
Beaiveruovttuláhka geatnegahttá doaibmaovttadaga fuolahit beaivedivššu dorvvolaš ordnemis.
Dorvvolašvuođaplánas árvvoštallat doaimma uhkideaddji áitagiid ja čielggadit doaimma riskkaid ja váldit vuhtii lágaid, mat muddejit beaivedivššu guovddáš gáibádusaid, doaibmaovttadagaid bargosuodjaleami doaibmaprográmma sihke bargodearvvašvuohtačielggadusat.
Guorahallamii gullet ee doaibmaovttadaga bargoveahka, mánát, geat leat divššus, doaibmaovttadagas galledeaddji olbmot, doaibmaovttadaga olgo- ja sissajit sihke doaibmagaskaoamit ja lagašbiras.
Sápmelaš árabajásgeassinovttadagas ollášuhtton kultuvrii gullevaš máŋggabealat doaibma mánáiguin ee. dolastallan, earálágan dáhpáhusaide ja reaissuide oassálastin gáibida válmmaštallamiid ovddalgihtii, ovttasbarggu ja dorvvolašvuođaoainnuid vuhtii váldi plánema sihke doarvái bargoveahkaresurssaid.
Reaissuid jed. sáhttá ordnet ovttasbargguin máná bearrašiin, sogain ja resursabargoveagain, muhto maiddái dáid diliin galgá doaimmas vástideaddji bargoveahka čielggadit ovddasvástádus- ja dorvvolašvuođagažaldagaid vánhemiiguin ovddalgihtii.
Árabajásgeassimis dahkat mánáid fievrredanrávvagiid sihke soahpat dárbbašettiin ovttas máná vánhemiiguin girjjálaččat máná oassálastimis ee. mohtorgielká-, fanas- je. reaissuide ja dain gáibiduvvon dorvobiergasiin (suodjegahpirat, gádjunliivvat).
Juohke máná šaddan, ovdáneapmi ja oahppan leat persovnnalaččat.
Mánná sáhttá dárbbašit doarjaga fysalaš, diđolaš, dáiddolaš, dovdoeallima dahje sosiála ovdáneami surggiin.
Doarjaga dárbu sáhttá boahtit dalle, go máná šaddandilit leat áitaga vuolde dahje eai dorvvas su dearvvašvuođa ja ovdáneami.
Eandalii árabajásgeassima ja rávvehaga doaibma galget leat giddes ovttasbarggus máná oahppanváttisvuođaid ja ára doarjaga dárbbu earuheamis.
Go vánhemat dahje árabajásgeassinbargoveahka áicet máná ovdáneamis bázahallama dahje spiehkkaseami, háleštit ovttas, mii máná ovdáneamis lea persovnnalaš dahje persovnnalašvuođa sárggus ja gos dárbbaša doarjaga.
Doaimma vuođđun lea máná persovnnalašvuođa vuhtii váldin ja iešdovddu nannen.
Rabasvuohta ja luohttámušlaš biras máná vánhemiid ja bargoveaga gaskkas dahket vuođu doaibmi ovttasbargui máná buorrin.
Dárbbašettiin árvvoštallama doarjjan skáhppot áššedovdi cealkámuša vánhemiiguin sohppojuvvon vugiin.
Dárbbašlaš doarjjadoaimmat álggahuvvojit seammás go doarjaga dárbu lea gávnnahuvvon.
Ovdaoahpahus lea oassi árabajásgeassimis.
Gielddain lea lágas máinnašuvvon geatnegasvuohta ordnet ovdaoahpahusa.
Ovdaoahpahusa sáhttá ordnet juogo beaivedivššus dahje skuvllas.
Go ovdaoahpahus lea ordnejuvvon beaivedivššus, ovdaoahpahussii heivehit maiddái beaivedivššu láhkaásaheami dego dievasmahttin.
Sápmelaččaid ruovttuguovllus sámegielat ovdaoahpahus ordnejuvvo vuođđooahpahusa oktavuođas.
Ovdaoahpahus ordnejuvvo vuođđooahpahuslága vuođul.
Ovdaoahpahusa oahpahusplána vuođustusat stivrejit riikkaviidosaččat ovdaoahpahusa sisdoalu, kvalitehta ja báikkálaš oahpahusplánaid dahkama.
Sámegielain addojuvvon ovdaoahpahusa gielalaš ulbmilat leat seammá go earáge ovdaoahpahusas.
Mánnái galgá bajásgeassimiin ja oahpahusain addit vejolašvuođa oahppat maiddái sápmelaš kulturárbbi.
Oahpahusa deaddočuoggát leat sápmelaš kultuvra, eandalii juoigan ja giehtaduojit, ealáhusat, eallinvuohki ja báikkálaš luondu.
Gielalaš ja kulturárbevieru joatkašuvvama galgá ovddidit báikkálaš servodagain ovttasbarggus.
Bajásgeassinguoibmávuohta vánhemiiguin ja sogain
Bajásgeassinguoibmávuohta lea gaskavuohta, mas bargoveahka, vánhemat ja máná fuolaheapmái oassálastán olbmot diđolaččat čatnasit máná šaddama, ovdáneami ja oahppama doarjumii.
Mánás lea vuoigatvuohta oassálastit, váikkuhit ja beasat gullot juohkebeaivválaš doaimmain ja stohkosiin.
Mánáin, bearrašiin ja bargoveagain háleštallamiid vuođul dahkkojuvvui máná árabajásgeassinplána.
Árabajásgeassima doaimma ja plánema dagadettiin dorvvastit vánhemiid ja máná váikkuhusvejolašvuođaid beaivedivššu ovddideapmái ja árvvoštallamii.
Bearrašiid earáláganvuođa ja earálágan árvoválljemiid ádden lea guoibmávuođa gáibádus.
Bargis lea ámmátlaš ovddasvástádus vuolggahit ja bajásdoallat bajásgeassinguoibmávuođa.
Máŋggasuorggat ovttasbargu
Árabajásgeassin, rávvehat, ovdaoahpahus ja vuođđooahpahus dahket máná ovdáneami dáfus njuolgguslaččat ovdáneaddji oppalašvuođa.
Máná šaddama ja ovdáneami joatkevašvuođa dorvvasteapmin čavga ovttasbargu rávvehagaid, skuvllaid ja árabajásgeassinbálvalusaid gaskkas lea dehálaš.
Maiddái rávvehaga bargun lea ovddidit máná šaddama, ovdáneami ja oahppama sihke doarjut vánhemiid sin ruovttubajásgeassimis.
Máŋgga báikkis leat ovddidan 3- ja 5-jahkásaš mánáid ovddideami čuovvumii vánhemiid, rávvehaga ja beaivedivššu ovttasbargomálle. Ovttasbargu lea veahkehan
beaivedikšobargoveaga ain buorebut leat diđolaš máná persovnnalaš dárbbuin.
Dehálaš árabajásgeassima ovttasbargoguoibmin doibmet vánhemiid lassin ee. mánnárávvehat, skuvla, psykologa, sosiála- ja bearašbargit, hállan-, doaibma- ja fysioterapevta, earálágan máŋggasuorggat bargojoavkkut, bátnedikšu, searvegoddi ja organisašuvnnat.
Guovlulaš ja rájáid rasttildeaddji ovttasbargu
Árabajásgeassimis dahkat ovttasbarggu báikkálaš, guovlulaš, rájáid rasttildeaddji ja eamiálbmotdásis.
Sápmelaš bálvalusaid ovddidanfidnu áigge lea sámeguovllu bargoveagas badjánan dárbu ovttasbargguin plánet ja ovddidit sápmelaš árabajásgeassindoaimma.
Sápmelaš árabajásgeassima ovddideami joatkin gáibida jeavddalaš fierbmedeaivvademiid.
Árabajásgeassinovttadagat galget sáhttit doallat jahkásaš ovddidan- ja plánendilálašvuođaid, main bargit sáhttet ovttas smiehttat mo sápmelaš kulturárvvut ollašuvašedje buoremusat árgabeaivvi bajásgeassindoaimmain.
Báikkálaš kulturdoibmiid livččii doaimmasteaset buorre váldit árabajásgeassima dárbbuid vuhtii.
Davvisámegiella lea oktasaš Davvikálohta guovllus ja nuortalašgiella Ruoššas ja Suomas ássi nuortalaččaiguin.
Sápmelaččaide ovttasbargu rájáid rastá lea lunddolaš ja bistevaš.
Árabajásgeassinovttadagaid oktavuođadoallan sápmelaš beaiveruovttuid gaskka rájáid badjel rájáid nanne sápmelaš oktiigullevašvuođa dovddu ja kultuvrra dovdamuša.
Sámeguovllu gielddain leat soahpamušat Ruoŧa ja Norgga lagašguovllu gielddaid gaskka árabajásgeassinbálvalusaid oastimis rájá rastá.
Maiddái eará eamiálbmogiin lea seammasullasaš hástalusat iežas giela, kultuvrra ja servodatlašvuođa bajásdoallamis ja nannemis.
Árabajásgeassinbargovehkii lea ávkin oahpásmuvvat maiddái eará eamiálbmogiid buorre geavadagaide giela ja kultuvrra sirdimis boahttevaš sohkabuolvvaide.
Eamiálbmotovttasbargu lea álggahuvvon sápmelaš kulturguovddáža doaimmas mánáidkultuvrra oasis.
Eamiálbmoga gielaid áitatvulošvuohta gáibida virgeoapmahaččain positiivva meannudeami, mainna gielaid seailun ja ođđa sohkabuolvvaide sirdašuvvan sáhttá dorvvastuvvot.
Plánaid mielde dahkkojuvvon giela- ja kulturealáskahttinprográmma dahkan árabajásgeassimii ja vuođđooahpahussii máhcahivččii sámegiela dan manahan sápmelaččaide sihke dagašii sámegielain sámeservodaga bajásdoalli fámu.
Sápmelaš materiálabáŋkku dahkan internehttii lea dehálaš sámegielat árabajásgeassinmateriála oktii čohkkemii. Dát báŋku livččii oaivvilduvvon árabajásgeassinbargoveaga ja vánhemiid atnui.
Árabajásgeassima sisdoalu ovddideapmi lea bargu, man galgá bargat vuođđobarggu olis.
Pedagogalaš doaimma eavttuid ovddideapmin lea dehálaš giddet fuopmášumi smávvajoavkkuid ceggenvejolašvuođaide, doibmii, sajiide ja gaskaomiide.
Bargoveaga bargodiliid ovddideapmin lea dehálaš váldit vuhtii bargoveaga skuvlenvejolašvuođaid ja barggus veadjima Bargoveahka dárbbaša doarjaga ja stivrema sámegillii ja kultuvrii gullevaš pedagogalaš geavadagaid earuheamis, árvvoštallamis ja ovddideamis.
Iežas barggu ovddideapmi veahkeha oaidnit barggu ođđa čalmmiiguin, loktet dan árvvus atnima, earuhit iežas máhttima sihke oahppat ođđa bargovugiid ja –
metodaid. Ovddideami hástalussan lea sápmelaš bálvalusaid ovddidanfidnu áiggedahkkon ovddidanfierpmádaga bajásdoallan, ovttasbargoeavttuid dorvvasteapmi sihke bargoveaga ja vánhemiid oasálašvuođa nannen ovddidanbarggus.
Árabajásgeassima stivremis ja jođiheamis vástideaddji beliiguin lea maiddái guovddáš rolla ovddidanbarggu ovdáneamis.
Sápmelaš bálvalusaid ovddidanbarggus lea badjánan resurssaid váilevuohta, mii dahká ovttasbarggu bargama ja doaimma ovddideami váttisin.
Sámeguovllus dárbbašuvvo oppa guovllu oktasaš sápmelaš árabajásgeassinstivrejeaddji.
Árabajásgeassinstivrejeaddji bargguide gulašedje beaivedivššuin, giellabesiiguin, ovdaoahpahusain ja rávvehagaiguin dahkkon ovttasbargu sihke stivren ja dieđiheapmi sámegiela, kultuvrra, bajásgeassima ja máŋggagielatvuhtii guoskevaš áššiin.
Árabajásgeassima bargoveaga oažžun, skuvlen ja máhttin
Sápmelaš árabajásgeassima stuorámus hástalussan lea sámegielat skuvlejuvvon bargoveaga oažžun.
Sápmelaš vuolggačuoggáin plánejuvvon ámmátlaš ja allaskuvladási skuvlejumi galggašii sáhttit oažžut sápmelaččaid ruovttuguovllus.
Suomas eai lágit sámegielat árabajásgeassinsuorggi skuvlejumi.
Oulu universiteahta, oahpaheaddjiskuvlenlágádusas, lea earri (2 báikki) riegádeamis sámegielagiidda mánáidgárdeoahpaheaddjiohcciide suomagielat skuvlejupmái.
Lagamus sápmelaš árabajásgeassinoahpahusa fálli allaskuvla lea Davvi-Norggas.
Suomabeale sámegielagiin lea vuoigatvuohta ohcat Norgii oažžut skuvlejumi mánáidgárdeoahpaheaddjin.
Sámeguovllu oahpahusguovddážis Anáris lea ordnejuvvon sosiála- ja dearvvašvuođasuorggi vuođđodutkosii doalvu lagašdivššárskuvlejumi jagi 1997 rájes.
Oahpahusplánii gullá buohkaide oktasažžan dušše 2 oahppavahku sámegielat skuvlejupmi ja 2 (ov) máŋggakultuvrrat oahput.
Sámeguovllus ordnejuvvon skuvlejumiide galggašii váldot olu eanet sámegiela ja kultuvrra oahpuid.
Árabajásgeassinbargoveaga barggut leat pedagogalaččat, sosiálalaččat ja servodatlaččat rievdan eambo gáibideaddjin.
Máná gielladáiddu earálágan dássi ja persovnnalaš dárbbut dahket bargiide iežas lassihástalusaid.
Árabajásgeassimis ollesolbmuid gaskanas gaskavuođat ja barggus veadjin čuhcet mánáide ja bargobáikki birrasii.
Lea dehálaš deattuhit bargoveaga barggus veadjima,
bargostivrema ja skuvlejumi. Bajásgeassái lea buorre smiehttat iežas doaibmavugiid ja háleštallat earálágan diliid bokte boahtán dovdduin ja reagerenvugiin.
Árabajásgeassinbargoveahka dárbbaša doarjaga ja máhttima nannema
- pedagogalaš geavadagaid ja metodaid árvvoštallamis ja ovddideamis
- seammaláganiindahkanproseassa váikkuhusaid ja vuogádagaid earuheamis; mo dat stivrejit jurddašeami ja doaimma (kolonialisma)
- máná sámegiela ja kultuvrra nannemis
- sámegielain ja kultuvrras - iežas sápmelaš ámátidentitehta nannemis
- sápmelaš kultuvrra vuolggačuoggáin dáhpáhuvvan árabajásgeassima ulbmiliid, sisdoalu ja
- máŋggagielatvuohtaskuvlejumis sápmelaš bálvalusaid ovddidanfidnu áigge lea ilbman dárbu plánet ja ordnet skuvlejumi giellabeassebargovehkii ja vánhemiidda sámegiela ja kultuvrra ealáskahttimis.
Árabajásgeassinbálvalusaid máŋggahámatvuohta
Sápmelaš bearaš- ja bargoeallima oktiiheiveheapmin galggašii ovddidit sámegielat árabajásgeassinbálvalusaid máŋggaláganvuođa nu, ahte ordnet rabas riekkes- ja stoahkandoaimma sihke oasseáigásaš árabajásgeassinbálvalusaid.
Máŋggaláganvuohta dagašii vejolažžan buorebut sápmelaččaid árbevirolaš ja lotnolasealáhusain birgejumi oažžu bearrašiid dárbbuid vuhtii váldima beaivedikšunáiggiid ordnemiin ja dikšunhámiid ollašuhttimis.
Árabajásgeassima árvvuid linnjáid čájehit máŋggat riikkaidgaskasaš soahpamušat.
Suopma le ratifiseren máŋggaid riikkaidgaskasaš soahpamušaid, maiguin dat lea čatnasat sápmelaččaid giela ja kultuvrra seailluheapmái ja ovddideapmái.
Dákkárat leat ee. Guovlulaš gielaid ja unnitlogu gielaid guoskevaš Eurohpalaš vuođđogirji (SopS 23/1998) ja Nášuvnnalaš unnitlogugielaid guoskevaš vuođđorápmasoahpamuš (SopS 2/1998), KP-soahpamuš (SopS 7/1976) ja Máná vuoigatvuođaid soahpamuš (SopS 60/1991).
Jagi 2007 dohkkehuvvon ON eamiálbmogiid guoskevaš julggaštus čujuha morálalaš áššegirjin maiddái háltelinnjá eamiálbmogiid olmmošvuoigatvuođaid
Máná vuoigatvuođaid soahpamuš geatnegahttá soahpamušstáhta dorvvastit mánnái ossodaga servodaga resurssain, vuoigatvuođa oassálastit alcces guoskevaš mearrádusaide ja servodateallimii sihke vuoigatvuođa suodjaleapmái ja fuolaheapmái.
Beaivedivššus máná oasalašvuođas lea jearaldat servodahkii gullamis ja dasa váikkuheamis.
Vuođđolága vuođđovuoigatvuođaásahusain árabajásgeassima guovddaš vuoigatvuođat leat ovttaveardásašvuohta, olmmošárvvu loavkitmeahttunvuohta, ovttaskasfriijavuohta, vuoigatvuođaid dorvvasteapmi, oskku friijavuohta, máná vuoigatvuohta oassálastit ja váikkuhit iežas árgabeaivvi ja ovdánandási dáfus dehálaš áššiide sihke gielalaš ja kultuvrralaš vuoigatvuođat.
Suoma vuođđolága mielde sápmelaččain lea eamiálbmogin vuoigatvuohta bajásdoallat ja ovddidit gielas ja kultuvrras (PL.
Almmolaš válddi geatnegasvuohta lea vuođđolága 22 § mielde dorvvastit vuođđovuoigatvuođaid ja olmmošvuoigatvuođaid ollašuvvan.
Sápmelaččaid vuođđovuoigatvuođanjuolggadus ovttas 22 §:ain geatnegahttá almmolaš válddi doarjut sápmelaš eamiálbmoga giela ja kultuvrra ovddideami.
Sápmelaš gielalaš vuoigatvuođain lea meroštallon sámi giellalágas (1086/03).
Eará árabajásgeassimis vuhtii váldojuvvon lágat ja almmolaš linnjágeassimat: ovttaveardásašvuođaláhka, láhka sosiálafuolahusa áššehasa sajádagas ja vuoigatvuođain, láhka sosiálafuolahusa ámmátlaš bargoveaga dohkálašvuođagáibádusain ja árabajásgeassinplána vuođustusat.
Mánáid beaivedivššus addojuvvon láhka (875/1981) geatnegahttá gielddaid atnit fuola, ahte mánáid beaivedivššu sáhttá fállat máná eatnogiellan sámegillii (11 §).
Mánáid beaivedivššus addojuvvon ásahusa (239/1973) 1 a § (1336/1994) mielde máná beaivedivššu ulbmiliidda gullá earret eará sápmelaččaid iežas giela ja kultuvrra doarjun ovttasbargguin dán kultuvrra ovddasteddjiiguin.
Máná vuoigatvuođat gullet juohke mánnái.
Mánnái guoskevaš mearrádusaid dahkamis galgá álo váldit vuosttamužžan vuhtii máná ovddu.
Stáhta galgá ollašuhttit vuoigatvuođaid, maid Mánáid vuoigatvuođaid soahpamuš mearrida.
Mánná galgá registrerejuvvot dalán riegádeami maŋŋá.
Riegádan mánás lea vuoigatvuohta nammii ja riikkavulošvuhtii.
Mánás lea vuoigatvuohta seailluhit iežas identitehta, riikkavulošvuođa, nama ja fuolkegaskavuođaid.
Deaivvadeami sáhttá eastit dalle, juos dat lea máná ovddu vuostá.
Juos mánná ja su váhnemat gártet guhtege sierra riikkaide, stáhtas lea geatnegasvuohta gieđahallat ohcamuša bearraša ovttastahttimii miehtemielalaččat ja ájitkeahttá.
Stáhta galgá caggat mánáid lágahis doalvuma riikkas nubbái.
Mánás lea vuoigatvuohta iežas oaiviliidda buot áššiin, mat gusket su.
Máná oaivil galgá váldojuvvot vuhtii su agi ja čálganmuttu mielde.
Mánás lea vuoigatvuohta jurdda-, oamedovdo- ja oskkoldatluomusvuhtii.
Mánás lea vuoigatvuohta searvat servviide ja doaibmat dain.
Mánás lea vuoigatvuohta priváhtavuhtii, ruovtturáfái ja reivesuollemasvuhtii.
Máná ferte suodjalit dakkár dieđus ja materiálas, mii sáhttá vahágahttit su buresbirgejumi.
Váhnemiin lea vuosttamuš ja oktasaš ovddasvástádus máná šaddadeamis.
Stáhta galgá dáhkidit beaivedikšo ja mánáidsuodjalanbálvalusaid.
Máná galgá suodjalit buotlágán veahkaválddis, berošmeahttun meannudeamis ja buorringeavaheamis.
Mánás, guhte ii sáhte eallit iežas bearrašiin, lea vuoigatvuohta oažžut earenomáš suoji ja doarjaga.
Dalle galgá giddet fuopmášumi máná šaddadeami boahtteáigái sihke máná etnihkalaš, oskkolaš ja gielalaš duogážii.
Mánná sáhttá adopterejuvvot, juos dat lea su dáfus buoremus molssaeaktu. 22.
Báhtareaddjimánás lea vuoigatvuohta oažžut earenoamáš divššu.
Lámis mánná galgá oažžut buoremus vejolaš divššu ja veahki, mii ovddida su iešluohttámuša ja oassálastima.
Etniide galgá dáhkidit áššáigullevaš dearvvašvuohtadivššu.
Šaddanruovttu olggobeallái gártan mánás lea vuoigatvuohta dasa, ahte su dikšu ja su dikšui bidjama ákkat dárkkistuvvojit gaskkohagaid.
Mánás lea vuoigatvuohta eallindássái, mii lea dárbbašlaš su ahtanuššamii.
Skuvlen galgá gárgehit máná ovttaskas dáidduid ja bajidit máná olmmošvuoigatvuođaid ja iežas giela ja kultuvrra gudnejahttima, vásttolaš riikkavulošvuođa, utnolašvuođa, sohkabeliid dásseárvvu ja birrasa gáhttema.
Unnitlohkui dahje eamiálbmogii gullevaš mánás lea vuoigatvuohta iežas kultuvrii, oskui ja gillii.
Mánás lea vuoigatvuohta vuoiŋŋastit ja duhkoraddat.
Sus lea maiddái vuoigatvuohta friddjaáigái ja dáidda- ja kultureallimii.
Mánnái ii oaččo barggahit barggu, mii hehtte su oahpuid dahje vahágahttá su dearvvašvuođa dahje ahtanuššama.
Máná galgá suodjalit gárrenávdnasiin ja lobihis gárrenávdnasiid vuovdimis.
Stáhtat galget caggat mánáid gávppašeami.
Máná galgá suodjalit buotlágan buorringeavaheamis, mii áitá su buresbirgejumi.
Máná ii oaččo biinnidit iige ráŋggáštit olmmošmeahttumit dahje badjelgeahččanvugiin.
Máná giddagassii bidjan galgá leat maŋimuš čoavddus ja dallege ferte váldojuvvot vuhtii su agi miel dárbbut.
Vuollel 18-jahkásacca ii oaččo váldit soahtevehkii iige son oaččo oassálastit soahtái.
Buotlágan doaimmain, main leat vearjjut mielde, máná galgá suodjalit.
Vearredaguid gillájeaddjin gártan máná galgá veajuidahttit ja su vuogáiduvvama servodahkii galgá doarjut.
Lága rihkkon máná galgá várjalit ja su vuoigatvuođaid galgá gudnejahttit.
Stáhta galgá atnit ávvira das, ahte buot riikkavuložat dihtet mánáid vuoigatvuođain.
Dán soahpamuša čuovvuma bearráigeahččá ON:a máná vuoigatvuođaid komitéa.
Dát artiklat leat mearrádusat soahpamuššii searvamis, rievdadeamis, dan raporteremis ja soahpamuša eará fámus.
giellaráđđi lea Davviriikkalaš giellaráđi juolludan prošeaktaruđa vehkiin gárvvistan sátnelisttu almmustahttima várás.
čohkkejeaddjin ja prošeaktabargin lea leamaš Oula Valkeapää ja fágalaš áššedovdin barggus lea leamaš mielde Esko Aikio.
Maiddái Ruovttueatnangielaid dutkanguovddáš lea oassálastán giellaáššedovdin dán bargui.
Prošeavtta ulbmilin lea leamaš čohkket láhkasátnelisttu, mii logahallá alfabehtalaš ortnegis suorggi spesiálasániid ja tearpmaid.
Sátnelisttus ohcansánit leat suomagillii ja vástagat davvisámegillii, ruoŧagillii ja dárogillii.
prošeaktahistorjjálaš ja geavatlaš sivaid dihtii.
Muđui vásttasániid ortnet vástida Tekniikan Sanastokeskus tearbmabáŋkkus
geavahuvvon ortnega.
Láhkarievdademiid dihtii boarásmuvvan sániid maŋŋái lea biddjon násti ruođuid sisa (omd. “ puolustusneuvosto (*) ”).
sánit leat oalle olu ee. hovdenláhkaásaheami ollislaš ođasmahttima sivas.
Dákkár boarásmuvvan sániid ii goittotge leat leamaš
Suomagielat ohcansániid maŋŋái lea biddjon čujuhus ng. báldadoahpagiidda, omd. “ adoptiolapsi (vrt.
Sámegielat sániid dáfus lea merkejuvvon buoiduduvvon bustávain dat sánit, mat ávžžuhuvvojit geavahit dalle go geavahusas
Muhtin sániid maŋŋái lea ruođuid sisa biddjon oanádusain merkejuvvon, jus sáni geavahit
Ruoŧagielat oasis lea sániid maŋŋái ruođuid sisa biddjon oanádusain merkejuvvon Suoma beale ruoŧagielat (Fin) ja Ruoŧa beale
Jus sáni maŋis ii leat dát merkejupmi, de dan geavahit olles giellaguovllus.
Dárogielat oasis váttisvuohtan lea leamašan dat, ahte eai leat doarvái luohtehahtti gáldut.
ahte geavahusas ii leat leamašan dakkár áššedovdi, gii hálddaša dárogiela dievaslaččat.
Dasa lassin galgá váldit vuhtii, ahte
norgalaš servodat earrána suopmelaš servodagas čielgasit eanet go ruoŧŧelaš servodat, go jurddašit láhkageavahusa ja
Dán sivas ja suorggi spesiálasátnegirjjiid váiluma dihtii dárogielat vástagat leatge mánggaid
GOLLEGIELLA – Davviriikkalaš sámi giellabálkkašupmi geigejuvvo čakčat 2014
GOLLEGIELLA - davviriikkalaš sámi giellabálkkašupmi geigejuvvo guđát geardde čakčat 2014 sámeministariid ja sámediggepresideanttaid čoahkkimis Helssegis.
Giellabálkkašumi leat ásahan sámeáššiin vástideaddji ministarat Norggas, Ruoŧas ja Suomas ovttas dáid riikkaid sámediggepresideanttaiguin.
Bálkkašupmi geigejuvvo juohke nuppi jagi ja dat juhkkojuvvui vuosttaš geardde jagi 2004.
Bálkkašumi sturrodat lea 15 000 euro.
Giellabálkkašumi ulbmil Giellabálkkašumi ulbmilin lea váikkuhit sámegiela ovddideapmái, gárggiidahttimii ja seailluheapmái Norggas, Ruoŧas, Suomas ja Ruoššas.
Giellabálkkašupmi juhkkojuvvo ovttaskas olbmuide, joavkkuide, servviide ja ásáhusaide geat leat bidjan erenoamáš návccaid ovddidit sámegiela čálalaččat, njálmmálaččat dahje eará láhkái.
Giellabálkkašupmi sáhttá addojuvvot iešguđetlágan bargguid vuođul.
Bálkkašumi sáhttá juhkkojuvvot eanet go ovtta vuoitái.
Ovttaskas olmmoš, joavkkut, searvvit, ásáhusat ja eiseválddit Norggas, Ruoŧas, Suomas ja Ruoššas sáhttet evttohit kandidáhtaid jagi 2014 giellabálkkašupmái.
Sádde evttohusat bálkkašumi vuoitin oktan čálalaš ákkastallamiin, mii sáhttá leat eanemusat 1-2 siiddu, maŋimustá miessemánu 30. beaivve 2014 čujuhussii:
Sámegielaid birra Lea rehkenastojuvvon ahte sullii 20 000 - 30 000 olbmo sámástit.
Gollegiella lea ásahuvvon dan dihte ahte movttiidahttit sámi gielaid ovddidan- ja ealáskahttinbargguid.
Stuorimus sámegiella lea davvisámegiella mii ságastuvvo Norggas, Ruoŧas ja Suomas.
Ruoššas leat eanas ságasteaddjit gielddasámegielagat ja hui unnán olbmot ságastit nuortalašgiela, áhkkilsámegiela ja darjjesámegiela.
Buot sámegielat leat uhkiduvvon gielat.
Ovdalaš bálkkašumi vuoitit:
Divvun ja Giellatekno Romssa Universitehtas ja Aleksandra Andrejevna Antonova ja Nina Jeliseevna Afanasjeva ožžo jagi 2012 giellabálkkašumi.
Antonova ja Afanasjeva oaččuiga bálkkašumi go leaba guhká bargan bajideame gielddasámegiela árvvu go soai leaba čállán girjjiid, jorgalan sámegillii ja sámegielas, dasa lassin leaba ortográfalaš gažaldagaiguin bargan.
Divvun ja Giellatekno oaččui bálkkašumi, go lea geavahišgoahtán ođđaáigásaš teknologiija vai sámi geavaheddjiide leat geavahanláhkái neahtas sihke riektečállin- ja divvunprográmmat, bagadusat ja sátnegirjjit.
Sárá lea ovddidan davvisámegiela oahpaheaddjin, journalistan ja girječállin.
Son lea čállán oahppogirjjiid ja čohkken sihke stohkosiid ja sátnevádjasiid girjin.
Mattson Magga lea barggustis bokte gáhtten, oahpahan ja ovddidan lullisámegiela.
Son lea čállán lullisámi sátnegirjjiid, čáppagirjjálašvuođa- ja fágagirjjiid ja lea dasa lassin jorgaladdan ja čohkken gielladeavsttaid.
Sámi Siida Ohcejogas Suomas ja Henrik Barruk Straejmies Ruoŧas juogadeigga jagi 2008 bálkkašupmi.
Vuosttaš čállagat mat prentejuvvojedje 1600-logus ledje čállojuvvon upmisámegillii, earret eará okta ABC-girji.
Harald Gaski ja Jouni Moshnikoff oaččuiga 2006 giellabálkkašumi.
Jouni Moshnikoff (1940-2012) gudnejahttojuvvui go lea nu guhká ja garrasit bargan nuortasámegiela ovddidemiin.
Harald Gaski lea dahkan viiddes giellaovddidanbarggu ja lea iežas dutkama bokte leamaš veahkkin loktet stáhtusa sámegielat girjjálašvuođas.
Ella Holm Bull ja Anarâškielâ servi (anárašgiela searvi) ožžo easka ásahuvvon davviriikkalaš sámegiela Gollegiella-giellabálkkašumi jagi 2004.
Ella Holm Bull (1929-2006) ražai eallinagi lullisámegiela ovddidemiin.
Su ulbmil lei loktet giela geavaheami sihke njálmmálaš ja čálálaš giellan.
Anarâškielâ servi lea dan rájis go searvi ásahuvvui Anáris jagis 1986 garrasit bargan anárašgiela ealáskahttimiin.
Dearvvuođat Sámedikki válgabaji 2012–2015 rahpamii ja Sámi kulturguovddáža Sajosa vihahanávvudoaluide cuoŋománu 3. b. 2012 Anáris
Sá medi gge pre side an tta j a Sám i pa rlam en tár ala š rá đi p resi dea n ta Egil Ol li
Suoma dásseválddi presideanta, Sámedikki ságajođiheaddji, Sámedikki áirasat, eará guossit !
Sámediggi lea ge jagi 1996 álggus iežas lágain vuođđuduvvon sámiid álbmotválljen orgánan. Dan
Sámediggi lea sámiid alimus politihkalaš
orgána ja ovdanbuktá sápmelaččaid virggálaš oainnu sin guoskevaš áššiin.
láhččojuvvo vejolašvuohta buorebut gulahallat eiseválddiiguin, ja maiddai vejolašvuohta
nannoseappot váikkuhit sámiid áššiid ja rivttiid.
Norgga beale Sámedikki bealis sávan lihku ođđa ja
ođđasis válljejuvvon áirasiidda daid dehálaš doaimmaide maiguin dii galgabehtet bargat boahtte
Mis sámiin leat ollu oktasaš hástalusat, ja danin dárbbašuvvo ge ovttasbargu maiddái rastá rájáid.
leamaš juo guhkit áigge ovttasbargu sierranas rájiid rastá ásahusaid ja organisašuvnnaid bokte.
ovttasbargoorgána mas maiddái sámit Ruoššas leat bistevaš oasálastit.
vuordámušat ja doaivva ahte dii lehpet gergosat fuolahit ja vuoruhit min ovttasbarggu Sámi
Mun ja mu eamit illudetne sákka go besse oasálastit din ođđa sámi kulturgoavddáža
vihahanávvudoaluide.
Ii leat váttis leat ovttaoaivilis daiguin geat dadjet ahte dát lea hirpmástuhtti
Arkiteavttat ja earát geat leamašan fárus dálu hábmemis, leat duođaid dahkan buori
barggu. Sámit Suomas leat dál ožžon erenoamáš čáppa dálu.
Dál lea din duohkin deavdit dán dállui
Dáid sániiguin sávan Sámedikki áirasiidda lihku boahtte áigodaga bargguiguin ja sávan didjiide
buohkaide lihku dáinna ođđa kulturguovddážiin.
Dáiddaduojit Sámekulturguovddáš Sajosis Stáhta dáiddačoakkáldat / Stáhta dáiddaduodje doaibmagotti diŋgon dahkosat
Biekka spihččen, ovttaskas lagežat leat mu vuoiŋŋalaš ruoktoeatnamat.
Dat leat cieggan mu millii jo mánnávuođa čuoiganreaissuin, áhči riegádanbáikkis Ohcejogas.
Lageža erenomáš iešvuohtan lea dan buollin maiddái njuoska dahje jiekŋa muorran.
Nappo dat lea dolin oasistis dahkan vejolažžan sámi boazodoalu ja ássama lávdama duottaralážiidda.
Čuovgi duodji laktá miellagovaid maiddái golgi johkii ja kánske joba guovssahasaide.
Guovtteoasát duodji oaččui álggus ohcejohkalaš áhččán Piera Johannes Helander skuvllas 1950-logus čoaggán Sámi šattuin.
Šattut ledje goikaduvvon ja merkejuvvon nammalahpuin, ja dasto giddejuvvon šaddočoakkáldahkii (herbaario).
Juohke šaddu lei dárkket dieđalaččat juhkkon luohkáide iežas joavkosis.
Movttáskin dán ruossalasvuođas, mii lei šattuid čábbodaga ja riggodaga sihke olbmo luohkkáijuohkin- ja klassifiserendárbbu gaskkas.
Seamma háve millii bohciidedje sámiid historjá ja figgamat bidjat sámiid vuolit nállái gulavažžan.
Vel 1930-logus Anárjávrri hávdeeatnamis ledje goivojuvvon sámiid oaiveskálžžut nálleoahpa dutkamiidda (oaiveskálžžut leat dasto máhcahuvvon).
Vuođđun lea Statistihkkaguovddáža ja Sámedikki válgalávdegotti jagi 2011 statistihkka.
Olbmot leat maiddái juogaduvvon eatnigiela mielde. Gielalaš juohkin lea goittotge váddásut ášši: Sámedikki mielde statistihkaid galgá doallat dušše geažideaddjin, go vuollái 18 jahkásaččaid eatnigiela almmuheapmi lea deivvolaš ja jienastanvuoigatvuođa ahkásaččainge máŋgasat guđđet almmutkeahttá eatnigielaset.
Lassin máŋgasat dovdet iežaset guovttegielagin.
Juohke olbmo bálddas lea smávva šaddoláhppo, mas oidno earret eará olbmo ássanbáiki ja eatnigiella.
Oktan duoji visuálalaš vuođđun lea nissona sámegávttis geavahuvvon solju.
Dološ álbmotárbevieru mielde čiŋa gollejuvvon lávggastagat suodjalit geavaheaddji nu ahte daid šealgun ja skilla vuodjela bahá eret.
M unnje dehálaš ovdagovva leamašan áhčieadni Jovsset Biret.
Duodji lea gudnečájáhus sulágan nana sámenissoniidda.
Keramihkalaš basttiid hápmegiella boahtá árbevirolaš sámi čoarvebasttes.
Duddjodettiinan dán lean guorahallan sohkabuolvvaid rávnnji áiggis sihke oktiigullevašvuođa, mas rávdnji biepmada juohkeovtta mis.
Tallearkkaid bajildus speadjalastá duođalašvuođa jorggotbeliid.
Dat lea jurddamáilbmi, mii speadjalastá doaivvu buorebus ja dievaslašvuođa niegu, mii olbmos lea.
M unnje dat buktá millii sámi álbmotárbevieru ulddaid, mat ellet eatnan vuolde seammalágan eallima go mii olbmot, muhto jorggotbeliid.
Duoji elemeanttat geardduhit dievaslaš rieggá, šerres goaikkanas lea dievaslaš boddu áiggis.
M uhto duoji ollisvuohta lea soittolaččat rievdi ja danin áiggi hástalussii heivvolaš hámi gávdni.
Duojis leat maid detáljat, maid hápmegiella boahtá sámi árbevirolaš, njuoratmánnái dahkkon duhkorasas, skilanasas.
Bohcco guoberdávttiide, mat heaŋgájit stállerieggás, leat graverejuvvon muođut ja dahkkon datneárppuin ja bearraliiguin hervejuvvon láđđebiktasat.
Duoji buot oasit leat duddjojuvvon gieđaiguin ja das oidno čeahpes ámmátduojáriid gieđaluodda.
Dat lea gudnečájáhus duodjeárbevirrui, mii lea okta dehálamos sámekultuvrra doalaheaddjiin.
Doahpagiid, mat leat dáid sániid duohken, hálidan sápmelažžan gudnejahttit; sohkabuolvvaid oktiigullevaš rávnnji, sámi nana nissoniid ja ráhkis sámeeatnama.
Golbma hárjehallanbáikki ohcan láhkái Sámedikki čállingottis Sajosis Anáris
Sámediggi fállá golbma hárjehallanbáikki anáraš-, nuortalaš- dahje davvisámegielmáhtolaš universiteahta stuđeanttaide.
Hárjehallanbáikkit leat sámedikki almmolaš doaimmahagas, sámegiela doaimmahagas ja skuvlen- ja oahppamateriáladoaimmahagas sámekulturguovddáš Sajosis Anáris.
Hárjehallamii gullevaš bargguin, dárkilut áiggis ja guhkkodagas sohppojuvvo sierra.
Bálká meroštallojuvvo universiteahta dorjon hárjehállanbálkká ja sámedikki bálkáortnega mielde.
Prošeavtta váldoruhtadeaddji lea EU Interreg Davvi - prográmma.
Prošeaktačálli bargguide gullet dikšut prošeavtta beaivválaš doaimmahatbargguid, ordnet čoahkkimiid ja dikšut prošeavtta rehketdoallobargguin. Bargái
sáhttet maiddái biddjot eará barggut, mat gullet davviriikkalaš sámegiela fága- ja resursaguovddáža joatkkaprošektii.
Gelbbolašvuođagáibádussan lea barggu eaktudan skuvlejupmi ja dan lassin gáibiduvvo sámegiela dáidu.
Davviriikkalaš sámegiela fága- ja resursaguovddáža bargogiellan leat sámegiella sihke suomagiella ja ruoŧa- / dárogiella.
/ II mielde (vuođđobálká 1 842,14 euro / mb).
Ohcamušaid čuvvosiiguin galgá doaimmahit Suoma sámedikki čállingoddái 10.7.2015 dmu 16.00 rádjai čujuhusain: Sajos, 99870 Anár. Lassidieđuid barggus addiba gielladorvočállli Siiri
Jomppanen siiri.jomppanen@samediggi.fi ja má. giellaáššiidčálli Marko Marjomaa
marko.marjomaa@samediggi.fi. Sámedikki doaimmaide sáhttá oahpásmuvvat neahttačujuhusas
Prošeavtta váldoruhtadeaddji lea EU Interreg Davvi-prográmma.
1 mearreáigásaš nuortalašgiela giellabargi 1 mearreáigásaš anárašgiela giellabargi ja 1 mearreáigásaš davvisámegiela giellabargi
Giellabargi bargguide gullet giellagáhtten, giela ovddideapmi, terminologiijabargu, giela normeren ja diehtojuohkin- ja rávvenbargu.
sámegiela dáidu. Fidnui ohcat vuosttažettiin olbmo, geas lea sámegiella eatnigiellan dahje vástideaddji
Mii deattuhat alit oahpu (allaskuvllas / universitehtas) sámegielas, vásáhusaid sullasaš bargguin ja gelbbolašvuođa sámi servodat- ja gielladilis.
Dasa lassin deattuhat ámmátlaš čehppodaga, ovttasbargo- ja gulahallannávccaid, sámegiela čálalaš dáiddu sihke návccaid bargat iešheanalaččat ja ulbmillaččat.
dárbbut, hástalusat ja resurssat váldojit vuhtii, ja sámegiela riggudahttin ja dorvvasteapmi boahtte áiggis.
Giellabargi lea bargogaskavuođas Suoma sámediggái ja bálká mearrašuvvá sámedikki bálkávuogádaga gáibádusdásiid V / II mielde (vuođđobálká 2 110,20 euro / mb).
Vuođđobálkká lassin máksojuvvo 24 % sámeguovllu lassi ja bargohárjánumi vuođul boahtti bargovásáhuslasit. Bargobáiki lea sámedikki
doaibmabáikkiin dahje eará sajis soahpamuša mielde.
rádjai čujuhusain: Sajos, 99870 Anár. Lassidieđuid barggus addiba gielladorvočálli Siiri
Sámediggi almmuha ohcanláhkai
Hálddahushoavdda váldobargun lea jođihit sámedikki stivrra vuollásažžan sámedikki hálddahusa, ekonomiija ja bargoveaga, ollašuhttit sámedikki mearrádusaid sihke plánet ja ovddidit sámedikki doaimma.
Dohkálašvuođagáibádussan lea heivvolaš alit allaskuvladutkkus sihke sámeáššiid ja hálddahusbargguid dovdan.
Lassin gáibiduvvo sámegiela dáidu (ásahus 1727/95).
Barggu ceavzilis dikšun eaktuda buorre jođihandáiddu, hárjánumi bargoveahkahálddahusas, návcca gáibideaddji ja vásttolaš bargamii.
Ruoŧa / dárogiela ja eaŋgalsgiela máhttu gehččojuvvojit ovdun.
Bálká mearrašuvvá sámedikki bálkávuogádaga gáibádusdási II mielde (vuođđobálká 3266,47 euro / mb).
Vuođđobálkká lassin máksojuvvojit 24 % sámeguovllu lassi ja bargovásáhuslasit, mat mearrašuvvet bargohárjánumi mielde.
Virggi doaibmabáiki lea sámekulturguovddáš Sajosis.
Lassidieđuid addá ságajođiheaddji Tiina Sanila-Aikio, tel. +358(0)50 3001780.
Giellaáššiidčálli bargguin lea mearriduvvon sámedikki bargoortnega 35 §:s.
Seađáhusvuđđosaš gelbbolašvuohtagáibádussan lea barggu eaktudan skuvlejupmi (sámedikkis addojuvvon ásahus 1727/1995).
Virggi deavdimis čuvvojuvvo guđa mánotbaji geahččalanáiggi.
Virggi ceavzilis dikšuma veahkehit heivvolaš allaskuvladutkkus, buorre sámegiela njálmmálaš ja čálalaš dáidu ja ruoŧa dahje / ja dárogiela ja eaŋgalsigiela dáidu sihke doarvái hárjánupmi gáibideaddji hálddahusbargguin.
Bálká mearrašuvvá sámedikki bálkávuogádaga gáibádusdási IV ja das III-II luohká mielde (vuođđobálká 2448,54 – 2505,49euro/mb).
Vuođđobálkká lassin máksojuvvo 24 % sámeguovllu lassi ja bargohárjánumi vuođul boahtti bargovásáhuslasit.
Sámedikki doaimmaide sáhttá oahpásmuvvat neahttačujuhusas www.samediggi.fi
Mearreáigásaš giellabeassejođiheaddji
Giellabeassejođiheaddji bargui gullet ee. sámiid giellabeassedoaimma jođiheapmi, koordineren ja ovddideapmi sámeguovllus ja dan olggobealde sihke giellabesiid bargoveahkahálddahus.
Gelbbolašvuođagáibádussan lea barggu eaktudan heivvolaš skuvlejupmi ja sámegiela dáidu (ásahus 1727/95).
Doaimma menestuvvi dikšuma ovddida buorre árrabajásgeassinsuorggi ja giela ealáskahttinmetodaid dovdan sihke hárjánupmi sámekultuvrii ja hálddahuslaš doaimmaide.
Bálká mearrášuvvá sámedikki bálkávuogádaga gáibádusdási IV.
/ III mielde (vuođđobálká 2 482,82).
Vuođđobálkká lassin máksojuvvo 24 %:n sámeguovllu lassi ja bargohárjánumi mielde mearrášuvvet ahkelasit.
Barggut laktásit earret eará sámi giellaláhkii ja sámegiela áššedovdamuša gáibideaddji eará bargguide.
Seađáhusvuđđosaš gelbbolašvuođagáibádussan lea barggu eaktudan skuvlejupmi ja sámegiela buorre njálmmálaš ja čálalaš dáidu.
Barggu ceavzilis dikšuma veahkehit buorit adg-dáiddut sihke nákca bargat iešráđálaččat ja iehčanasat.
Sámediggái sáhttá oahpásmuvvat neahttačujuhusas www.samediggi.fi
Skuvlenčálli doaibmabáiki lea čállingotti váldodoaimmahagas sámekulturguovddáš Sajosis, Anáris.
Skuvlenčálli bargá skuvlen- ja oahppamateriáladoaimmahaga ovdaolmmožin ja skuvlen- ja oahppamateriálalávdegotti áššemeannudeaddjin ja čállin.
Seađáhusvuđđosaš gelbbolašvuođagáibádussan lea virggi eaktudan skuvlejupmi ja lassin gáibiduvvo sámegiela dáidu (ásahus 1727/95).
Virggi ceavzilis dikšuma veahkehit heivvolaš allaskuvladutkkus ja maiddái sámi skuvlenáššiid ja hálddahusdoaimma bures dovdan.
Ohcamušaid mildosiiguin galgá doaimmahit sámedikki čállingoddái 11.7.2014 dmu 16.00 rádjái čujuhusain Sajos, 99870 Anár. Lassidieđuid barggus
addá má. hálddahushoavda Pia Ruotsala tel. 010 839 3106.
neahtta čujuhusas www.samediggi.fi
Bargu álgá soahpamuša mielde ja bistá 31.12.2016 rádjai (jos ruhtadeapmi ollašuvvá).
Seađáhusvuđot gelbbolašvuođagáibádussan lea virggi eaktudan skuvlejupmi ja sámegiela dáidu (ásahus 1727/95).
Sámedikki doaimmaide sáhttá oahpásmuvvat neahttačujuhusas www.samediggi.fi
Kulturčálli doaibmabáiki lea čállingotti váldodoaimmahagas sámekulturguovddáš Sajosis, Anáris.
Kulturčálli váldobargun lea doaibmat kulturlávdegotti áššemeannudeaddjin ja čállin.
eaktudan skuvlejupmi ja lassin gáibiduvvo sámegiela dáidu (ásahus 1727/95).
Virggi ceavzilis dikšuma veahkehit heivvolaš allaskuvladutkkus ja maiddái sápmelaš kultureallima ja hálddahusdoaimma bures dovdan.
Bálká mearrašuvvá sámedikki bálkávuogádaga gáibádusdási IV.
/ IV-II mielde (vuođđobálká 2 437,04 –
Sámedikki doibmii sáhttá oahpásmuvvat neahtta čujuhusas www.samediggi.fi
Sámediggi lea ožžon oahpahus- ja kulturministerias stáhtadoarjaga geavahanláhkai sámegielat árrabajásgeassinmateriálabáŋkku gárvvisin oažžumii.
 ovtta nuortalašgielat plánejeaddji (100 % bargoáiggiin)  ovtta anárašgielat plánejeaddji (100 % bargoáiggiin)  ovtta davvisámegielat plánejeaddji (70 % bargoáiggiin)
Plánejeaddji bargguide gullet ee. árrabajásgeassinmateriála plánen, gárvvisteapmi, jorgalusaid válbmen, giela dárkkisteapmi sihke materiála čohkken materiálabáŋkui.
Bargu álgá soahpamuša mielde ja bistá 31.12.2015 rádjai.
Gelbbolašvuođagáibádussan lea barggu eaktudan heivvolaš skuvlejupmi ja sámegiela máhttu (ásahus 1727/95).
Barggu menestuvvi dikšuma ovddida árrabajásgeassinsuorggi dovdamuš sihke hárjánupmi materiálabarggus.
/ IV mielde (vuođđobálká 2457,04 euro / mb).
Vuođđobálkká lassin barggus máksojuvvojit 24 % sámeguovllu lassi ja ahkelasit.
Ohcamušat oktan mildosiiguin galget doaimmahuvvot sámedikki čállingoddái 27.2.2015 dmu 16.00 rádjai čujuhussii Sajos, 99870 Anár / Inari.
Lassedieđuid barggu birra addá Sámedikki má. hálddahushoavda Pia Ruotsala 010 839 3106.
Sámedikki doibmii sáhttá oahpásmuvvat neahttačujuhusas www.samediggi.fi
Sámemusihkkaguovddáža plánejeaddji doaibmá maid ee. Ijahis idja - eamiálbmogiid musihkkadáhpáhusa buvttadeaddjin.
Bargu lea sadjásašvuohta.
Plánejeaddji bálká mearrašuvvá Sámedikki bálkávuogádaga gáibádusdási IV.
/ II mielde (vuođđobálká 2560,57 euro / mb).
Vuođđobálkká lassin barggus máksojuvvojit 24 % sámeguovllu lassi ja ahkelasit, mat mearrašuvvet bargohárjánumi mielde.
Ohcamušat oktan mildosiiguin galget doaimmahuvvot sámedikki čállingoddái 30.12.2014 dmu 16.00 rádjai čujuhussii Sajos, 99870 Anár / Inari.
Sámedikki doibmii sáhttá oahpásmuvvat neahttačujuhusas www.samediggi.fi.
Sámediggi ohcá SÁGAJOĐIHEADDJI VEAHKI
mearreáigásaš virgegaskavuhtii.
Barggu menestuvvi dikšun gáibida viiddis sámekultuvrra dovdama sihke buori eaŋgalsgiela dáiddu.
Doaibmagovvii gullet veahki bargguid lassin gáibideaddji válmmaštallanbarggut.
/ III mielde (vuođđobálká 2502,82 euro / mb).
Vuođđobálkká lassin máksojuvvo 24 %:a sámeguovllu lassi ja bargohárjánumi mielde mearrášuvvet ahkelasit.
davvisámegiela jorgaleaddji vurohallanfriijavuođa sadjásačča
Sadjásažžan válljejuvvon galgá deavdit vurohallanfriijavuođalágas (1305/2002) dárkkuhuvvon eavttuid.
Jorgaleaddji bargguin lea mearriduvvon sámedikki bargoortnega 35 §:s ja jorgaleaddji gelbbolašvuođagáibádusat leat sámedikkis addojuvvon ásahusas (1727/1995).
Bálká mearrašuvvá sámedikki bálkávuogádaga gáibádusdási V-IV mielde (vuođđobálká 2118,64-2466,87/mb).
Bálkká lassin máksojuvvojit 24 % sámeguovllulassi sihke bargohárjánumi mielde ahkelasit.
Sámedikki doibmii sáhttá oahpásmuvvat neahttasujuhusas www.samediggi.fi
Dutki Sámearkiivii, mii vuoññuduvvo jagis 2012
Árkiivalágádussii gullet Álbmotlaš arkiiva (Kansallisarkisto) ja čieža eanagotti arkiivva.
Barggu govvádus: Virgái válljejuvvon dutki bargá 1.2.2012 rájes Sámearkiivvas, mii vuoññuduvvo Anárii 2012.
Sámearkiiva boahtá doaibmat Álbmotlaš arkiivva vuollásažžan.
Vuosttaš mánotbaji áigge ordnejuvvo bargui ovttastahtti oahpistanskuvlejupmi Álbmotlaš arkiivvas Helssegis.
Dutki bargun lea álggahit Sámearkiivva doaimma, dahkat Sámearkiivva dovddusin, ja ovddidit dan doaibmasuorgái gullevaš dieñalaš dutkamuša sihke ovddasvástidit Sámearkiivva doaimmas oassin Álbmotlaš arkiivva.
Dutki dikšu Sámearkiivva bargguid oassin álbmotlaš dieñalaš infrastruktuvrra.
Dasa lassin virgái válljejuvvon dikšu maid Sámearkiivva materiála háhkama, vuostáváldima, seailluheami ja atnui ordnema, sihke diehtobálvalussii ja čanasjoavkobargui gullevaš bargguid.
Virggis lea 6 mánotbaji geahččalanáigi.
Gelbbolašvuoñagáibádusat: Virggis eai leat mearriduvvon gelbbolašvuoñagáibádusat
Ohccis vuordit: Virggi dikšun buoremus lági mielde eaktuda bargis buori sámegiela máhtu ja heivvolaš alit allaskuvladutkosa dahje muñui čájehuvvon vástideaddji dieñut ja dáiddut.
Dasa lassin áššegirjehálddahusa ja arkiivadoaimma bargovásáhus dahje skuvlejupmi gehččojuvvojit ohccái ovdamunnin.
Geahččat ovdun: Ohcci ovdun gehččojuvvo bargovásáhus dán lágan suorggis
Persovnnalaš iešvuoñat: Bargu šaddá leat iehčanas, nuba dáidu bargat iehčanassii ja nuppi dáfus buorit gulahallan- ja kommunikašuvdnadáiddut sihke organiserenmáhttu leat gáibádussan virggi dikšumii.
Bálkká vuoññu: Virggi bálká meroštallo arkiivalágádusa bálkáortnega mielde dássái 8, man molsašuddangaska lea s. 2400–3480 euro dañi mielde mo persovnnalaš oasus lea.
Mátkkošteapmái guoskevaš dieñut: Virgi eaktuda mátkkošteami Davvi-Suomas guovlluin.
Sávvat ohcamušaid vuosttaš sajis elektrovnnalaš rekryterenvuogádaga bokte čujuhusas: www.valtiolle.fi.
Sáhtát goit ohcat dán bargosaji maid sáddemiin dahje buktimiin ohcamuša vuolábeali čujuhussii.
Sihke ohcamušas ja konvoluhtas galgá máinnašit ohccojuvvon barggu bargočoavdda.
Prošeavtta ruhtada EU Interreg IV A Nord Sápmi.
Giellabargái sáhttet maiddái biddjot eará barggut, mat gullet davviriikkalaš sámegiela fága- ja resursaguovddáža doibmii.
Seađáhusvuđđosaš gelbbolašvuohtagáibádussan lea barggu eaktudan skuvlejupmi ja dan lassin gáibiduvvo sámegiela dáidu.
giellagelbbolašvuohta. Mii deattuhat alit oahpu (allaskuvllas / universitehtas) sámegielas, vásáhusaid sullasaš bargguin ja gelbbolašvuođa sámi servodat- ja gielladilis.
Giellabargi lea bargogaskavuođas Suoma sámediggái ja bálká mearrašuvvá sámedikki bálkávuogádaga gáibádusdásiid V / II.
/ IV mielde (vuođđobálká 2 051,23 - 2 391,60 euro / mb).
Bargobáiki lea sámedikki doaibmabáikkiin dahje eará sajis soahpamuša mielde.
Sámedikki doaimmaide sáhttá oahpásmuvvat neahttačujuhusas
Dán oktavuođas Sámediggi ohcá mearreáigásaš doaimmahatčálli
Bargu bistá 30.6.2014 rádjai.
Doaimmahatčálli bargguide gullet dikšut prošeavtta beaivválaš doaimmahatbargguid, ordnet čoahkkimiid ja veahkehit prošeavtta rehketdoallobargguin.
Bargái sáhttet maiddái biddjot eará barggut, mat gullet davviriikkalaš sámegiela fága- ja resursaguovddáža doibmii.
Gelbbolašvuohtagáibádussan lea barggu eaktudan skuvlejupmi ja dan lassin gáibiduvvo sámegiela dáidu.
Barggu ceavzilis dikšuma veahkehit buorre sámegiela njálmmálaš ja čálalaš dáidu sihke doarvái hárjánupmi doaimmahat- ja rehketdoallobargguin.
Doaimmahatčálli lea bargogaskavuođas Suoma sámediggái ja bálká mearrašuvvá sámedikki bálkávuogádaga gáibádusdási VI.
/ II mielde (vuođđobálká 1 796,98 euro / mb).
Bargobáiki lea sámedikkis Sajosis.
Sámedikki doaimmaide sáhttá oahpásmuvvat neahttačujuhusas www.samediggi.fi
SaKaste – Sámiid sosiála- ja dearvvasvuođabálvalusaid
SaKaste lea sámiid ruovttuguovllus álgi sápmelaččaid sosiála- ja dearvvasvuođabálvalusaid ovddiidanfidnu.
Dat lea oassi Davvi-Suoma máŋggasuorggát sosiála- ja dearvvasvuođabálvalusaid (PaKaste 2) – fidnu, maid ruhtada SDM hálddašan Sosiála- ja dearvvasvuođafuolahusa álbmotlaš ovddiidanprorámma (KASTE).
Sápmelaččaid dárbbuin vuolgi bálvalusat ovddiidit sápmelaččaid oktagasaid ja servošiid dearvvasvuođa sihke buresveadjima, geahpedit ravgáseami ja unnidit dearvvasvuođaerohusaid.
SaKaste-fidnus ovddiidat ja ruohtasmahttit doaimbavugiid ruoktodikšunbarggus, maid bargat sápmelaš buorrásiiguin, čohkket ja váldit atnui anár-, nuortalaš- ja davvisámegielat árrámánnávuođa bajásgeassin materiálabáŋkku sihke lasihat sámeguovllu sosiála- ja dearvvasvuođafuolahusa bargoveaga máhtu sámegielas ja kultuvrras.
Fidnui válljet koordináhtora, guhte bargá Davvi-Suoma sosiáasuorggi dáidoguovddáša (Poske) sápmelašovttadagas, sámedikki oktavuođas.
Fidnu ollašuhttit čavga ovttasbarggus sámiid ruovttuguovlluiguin.
Juohke gielda vástida sápmelaččaid sosiála- ja dearvvasvuođabálvalusaid ovddiideamis ordnemiin iežas bargiide vejolašvuođaid oassálastit skuvlendilálašvuođaide, bargoemináraide ja ovddiidanbargojoavkkuid doaimmaide.
Fidnukoordináhtor vástida fidnu ollašuhttimis ja bohtosiin.
Lassin son vástida ekonomiija čuovvumis ja raporteremis sihke loahpparaportta čállimis.
Fidnukoordináhtora doaibmabáiki lea sámedikki čállingottis Anára girkosiiddas.
Doaibmaviidodahkan leat sámiid ruovttuguovllu gielddat.
Sápmelaččaid bálvalusaid ovddiideamis dahkat ovttasbarggu Poske PaKaste 2 – fidnuin ja sáme servviiguin kultursensitiivalaš áššehasbarggu - ja joavkobargovugiid ovddideamis.
Lassin bargat oahppolágádusovttasbarggu sámegiela ja kultuvra oahpahusa fálli oahppolágádusaiguin sosiála- ja dearvvasvuođafuolahusa bargoveaga skuvllema dihte.
Lassidieđuid addet sosiála- ja dearvvasvuođačálli Pia Ruotsala, 040 - 7262688 ja vs. plánedeaddji Lydia Heikkilä 040 – 743 23 93.
Sámedikki lea álggaheamin SaKaste – sámiid sosiála- ja dearvvasvuođabálvalusaid ovddiidanráhkadus – fidnu.
mearreáigásaš virgegaskavuhtii 15.11.2011 rájes.
Dohkálašvuođagáibádussan lea doaimma gáibidan skuvlejupmi ja lassin gáibiduvvo sámegiela dáidu (ásahus 1727/95).
Koordináhtora doaibmabáiki lea sámedikki čállingottis Anára girkosiiddas.
Bargu gáibida juoga veardde mátkošteami sámeguovllu gielddain.
Bálká mearrášuvvá sámedikki bálkámáksinvuogádaga gáibádusdási IV ja das II joavkku mielde (vuođđobálká 2 458,77 euro / mb).
Sámi parlamentáralaš ráđđi lea Suoma, Norgga ja Ruoŧa sámedikkiid ja Ruošša sápmelaččaid parlamentáralaš oktasašbargoorgána.
Ráđđi ovddasta sápmelaččaid riikkaidgaskasaš oktavuođain ja gieđahallá áššiid, mat gusket sápmelaččaid eamiálbmogin. Parlamentáralaš ráđi čállingotti bargguid ja eará dasa laktáseaddji riikkaidgaskasaš áššiid dikšuma várás Sámediggi ohcá
Gelbbolašvuođaeaktun lea barggu eaktudan skuvlejupmi ja sámegiela máhttu (ásahus 1727/95).
Barggus gáibiduvvo maid davviriikkalaš sámehálddahusa ja riikkaidgaskasaš olmmošvuoigatvuođasoahpamušaid ja – doaibmiid áššedovdamuš.
Bargui gullet čálli- ja čoahkkinordnemiid lassin oktavuođadoallan iešguđet riikkaid sámedikkiide ja Ruošša sámeorganisašuvnnaide sihke áššemeannudanbarggut.
/ IV-II mielde (vuođđobálká gaskkas 2 457,04 – 2 560,57 euro / mb).
Vuođđobálkká lassin máksojuvvojit 24 % sámeguovllu lassi ja bargohárjánumi mielde mearrašuvvi ahkelasit.
Lassedieđuid barggu birra addá má. hálddahushoavda Pia Ruotsala tel. 010 839 3106 dahje boahttevaš parlamentáralaš ráđi ságadoalli Klemetti Näkkäläjärvi, tel. 050-5242109.
Sámedikki ja parlamentáralaš ráđi doibmii sáhttá oahpásmuvvat neahttačujuhusas www.samediggi.fi
Lassedieđuid barggu birra addá má. hálddahushoavda Pia Ruotsala tel. 010 839 3106 dahje boahttevaš parlamentáralaš ráđi ságadoalli Tiina SanilaAikio, tel. 050-3001780.
Sámedikki ja parlamentáralaš ráđi doibmii sáhttá oahpásmuvvat neahttačujuhusas
Válgalávdegoddi mearrida mearreáigásaš virgeoktavuođa joatkimis.
Čálli bargun lea válgalávdegotti vuollásažžan válmmaštallat ja doibmiibidjat válggaid sihke doaibmat válgalávdegotti áššemeannudeaddjin ja čálliin čoahkkimis.
Seađáhusvuđđosaš gelbbolašvuođagáibádussan lea virggi eaktudan skuvlejupmi ja lassin gáibiduvvo sámegiela dáidu (ásahus 1727/95).
Bálká mearrašuvvá sámedikki bálkávuogádaga gáibádusdási III / I-III-IV / II mielde (vuođđobálká gaskkal 3002,48 – 2540,57 euro / mb).
Sámedikki bargui sáhttá oahpásnuvvat neahttačujuhusas www.samediggi.fi
Suu pargon lii valmâštâllâđ eromâšávt ruukilopeucâmuššáid lohtâseijee ciälkkámušâid.
Asâttâsvuáđustâslâš tohálâšvuođâvátámâššân lii pargo vaattâm škovlim já lasevátámâššân sämikielâ táiđu.
/ IV mield (vuáđupälkki 2 391,60 eurod / mp) mahđulij sämikuávlu- já hárjánemlasattâsâidiskuin.
Ucâmušâid oppâ- já pargotuođâštusâidiskuin kalga toimâttiđ sämitige čäällimkoodán 25.6.2012 tme 16.00 räi čujottâssáin Sajos, 99870 Aanaar.
Seađáhusvuđđosaš gelbbolašvuohtagáibádussan lea barggu eaktudan skuvlejupmi ja lassin gáibiduvvo sámegiela dáidu.
Barggu ceavzilis dikšuma veahkehit musihkka- ja eará kultursuorggi dovdan ja skuvlen, buorit gulahallandáiddut, máŋggabealat giellamáhttu, buorit adg-dáiddut ja maiddái nákca bargat ráđálaččat, iehčanasat ja njuovžilit (maiddái eahket- ja vahkuloahppabarggut).
Bálká mearrašuvvá sámedikki bálkávuogádaga gáibádusdási VII / I mielde, vuođđobálká 1 639,98 euro / mb..
Vuođđobálkká lassin mákso 24 % sámeguovllu lassi ja bargohárjánumi mielde mearrašuvvet vásáhuslasit.
Sámediggái ja Sámemusihkkaguovddážii sáhttá oahpásmuvvat neahttačujuhusas www.samediggi.fi
Márkanastinhoavda fuolaha Sámekulturguovddáš Sajosa čoahkkinlanjaid márkanastimis ja vuovdimis, dáhpáhusaid ordnemii gulavaš geavada áššiin sihke bálvalusovttadaga hovdenbargguin.
Son doaibmá maiddái áššemeannudeaddjin doaibmasuorgái gulavaš bargguin Sámedikki doaibmaorgánain.
Barggu ceavzilis dikšuma ovddidit heivvolaš allaskuvladutkkus, márkanastinsuorggi ja sámekultuvrra bures dovdan sihke buorre eaŋgalsgiela dáidu.
Barggu dikšumis dárbbašuvvojit ovttasbargo- ja fierpmáiduvvandáiddut, márkanastinvuoigŋa, organiseren- ja jođihannákca sihke streassahálddašeapmi.
/ I mielde (vuođđobálká 2 686,76 euro / mb).
Virggi deavdimis čuvvojuvvo guđa mánotbaji geahččalanáigi.
Lassidieđuid barggus addá hálddahushoavda Pia Ruotsala tel. 010 839 3106.
sadjásašvuođa, mii álgá nu jođánit go vejolaš ja bistá 30.9.2013 rádjai, vejolaččat guhkitge.
Láhkačálli váldobargun lea doaibmat sámiid vuoigatvuođaid guoski áššiid válmmaštallin ja áššemeannudeaddjin sámedikki hálddahusas.
Sámediggeásahusa (1727/95) mielde dohkálašvuođagáibádussan lea vuoigatvuođadiehtaga kandidáhta dutkkus ja sámiid guoski vuoigatvuođaáššiid dovdan.
Ásahusa mielde gáibiduvvo maiddái sámegiela dáidu.
Bálká mearrašuvvá sámedikki bálkávuogádaga gáibádusdási III / I-III mielde (vuođđobálká gaskkas 2 733,27 – 2 961,03 euro / mb).
Láhkačálli doaibmabáiki lea sámekulturguovddáš Sajosis.
Sámedikki doaibmamii sáhttá oahpásmuvvat neahttačujuhusas www.samediggi.fi
Sámedikki oktavuođas doaibmá sámi mánáidkulturguovddáš MÁNNU, mii lea oassi Lappi mánáidkulturguovddášfierpmádaga ja dan bokte maiddái riikkaviidosaš Taikalamppu – fierpmádaga lahttu.
Sámi mánáidkulturguovddáža ulbmilin lea ee. lasihit sámemánáid ja – nuoraid dovdamuša iežaset kultuvrra ektui ja addit sidjiide vejolašvuođa oahppat iežaset kultuvrra árbedieđuid ja - dáidduid sihke nannet sin kulturidentitehta.
Mánáidkulturguovddáža doaimma pláne, jođiha ja geavadis ollašuhttá ollesáigásaš doaimmajođiheaddji, gii lea bálvalangaskavuođas sámediggái.
Jođiheaddji doaibmabáiki lea sámekulturguovddáš Sajosis.
Seađáhusvuđđosaš gelbbolašvuohtagáibádussan lea sámedikkis addojuvvon ásahusa (1727/1995) mielde barggu eaktudan skuvlejupmi ja dan lassin gáibiduvvo sámegiela dáidu.
Bálká mearrašuvvá sámedikki bálkávuogádaga mielde ja dat lea eanemustá gáibádusdási IV.
/ III luohká mielde (vuođđobálká 2448,54 euro / mb).
Láhkačálli váldobargun lea doaibmat sámiid vuoigatvuođaid guoski áššiid válmmaštallin ja áššemeannudeaddjin sámedikki hálddahusas.
Sámediggeásahusas (1727/95) meroštallon gelbbolašvuođagáibádussan lea vuoigatvuođadiehtaga kandidáhta dutkkus ja sámiid guoski vuoigatvuođalaš áššiid dovdamuš.
Virgesadjásašvuođa menestuvvi dikšumis lea ávkin maiddái hálddahuslaš bargguid dovdamuš sihke buorre ruoŧa / dárogiela ja eaŋgalasgiela dáidu.
Bálká mearrašuvvá sámedikki bálkávuogádaga gáibádusdási III / I-III mielde (vuođđobálká 2 771,54 – 3 002,48 euro / mb).
Láhkačálli doaibmabáiki lea sámekulturguovddáš Sajosis.
Ohcamušaid mildosiiguin galgá doaimmahit sámedikki čállingoddái 26.9.2013 dmu 16.00 rádjai čujuhusain Sajos, 99870 Inari.
Lassedieđuid sadjásašvuođa birra addá hálddahushoavda Juha Guttorm, tel. +358(0)10 839 3102.
Nuoraidčálli doaibmabáiki lea čállingotti almmolaš doaimmahagas sámekulturguovddáš Sajosis.
Nuoraidčálli bargguin lea mearriduvvon sámedikki bargoortnega 26 a §:s.
Seađáhusvuđđosaš gelbbolašvuohtagáibádussan lea virggi eaktudan skuvlejupmi ja lassin gáibiduvvo sámegiela dáidu (ásahus 1727/95).
Virggi ceavzilis dikšuma veahkehit heivvolaš allaskuvladutkkus ja maiddái nuoraidáššiid ja hálddahusdoaimma bures dovdan.
Virggideavdimis čuvvojuvvo guđa mánotbaji geahččalanáigi.
Bálká mearrašuvvá sámedikki bálkávuogádaga gáibádusdási IV ja das III-II luohká mielde (vuođđobálká 2 448,54 – 2 505,49 euro / mb).
Vuođđobálkká lassin máksojuvvojit 24 % sámeguovllu lassi ja maiddái vásáhuslasit, mat mearrašuvvet bargohárjánumi mielde.
Sámediggi almmuha ohcanláhkai Sámedikki oktavuođas doaibmi Davvi-Suoma sosiálasuorggi máhttinguovddáža sámeossodaga
Sámeossodat vástida sámiid buorredillebálvalusaid ovddideamis, mii lea Davvi-Suoma sosiálasuorggi máhttinguovddáža riikkadási sierrabargu.
Plánejeaddji barggut leat meroštallon sámedikki bargoortnegis.
Gelbbolašvuođagáibádussan lea virggi eaktudan skuvlejupmi ja lassin gáibiduvvo sámegiela dáidu (ásahus 1727/95).
Barggu ceavzilis dikšuma veahkehit heivvolaš allaskuvladutkkus ja doarvái buorre sosiálafuolahusa dovdamuš.
/ II mielde (vuođđobálká 2 570,81 euro / mb).
Jus doaimma várás ii mieđihuvvo dárbbahassii stáhtadoarjja, bargu ollašuhttojuvvo vejolažžat oasseáigásažžan.
Ohcamušaid oktan mildosiiguin galgá doaimmahit sámedikki čállingoddái 15.10.2015 dmu 16.00 rádjai čujuhusain Sajos, 99870 Inari.
Lassedieđu barggu birra oažžu má hálddahushoavda Pia Ruotsalas tel. 010 839 3106.
Prošeavtta ruhtada EU guovlluovddidanfoandda Interreg IV A Nord Sápmi-prográmma.
Davviriikkalaš sámegiela fága- ja resursaguovddáža bargogiellan lea sámegiella sihke suomagiella ja ruoŧa- / dárogiella.
Sámediggi ohcá mearreáigásaš davvisámegiela giellabargi SÁFÁ2-prošektii.
Prošeavtta ruhtada EU guovlluovddidanfoandda Interreg IV A Nord Sápmiprográmma.
Giellabargi bargguide gullet giellagáhtten, giela ovddideapmi, terminologiijabargu, giela normeren ja diehtojuohkin.
Seađáhusvuđđosaš gelbbolašvuođagáibádussan lea barggu eaktudan skuvlejupmi ja dan lassin gáibiduvvo sámegiela dáidu.
/ IV mielde (vuođđobálká 2079,95-2425,08 euro / mb).
Dán oktavuođas Sámediggi ohcá
Bargu álgá soahpamuša mielde ja bistá 30.6.2014 rádjai.
Prošeaktačálli bargguide gullet dikšut prošeavtta beaivválaš doaimmahatbargguid, ordnet čoahkkimiid ja dikšut prošeavtta rehketdoallobargguin.
Gelbbolašvuođagáibádussan lea barggu eaktudan skuvlejupmi.
/ II mielde (vuođđobálká 1 822,14 euro / mb).
Lassidieđuid barggus addá prošeaktahoavda Marko Marjomaa tel. 050 438 2484.
Fidnu váldoruhtadeaddji lea EU Interreg IV A Nord Sápmi.
Sámi Giellagáldu bargogielat leat sámegiella ja maiddái suomagiella ja ruoŧa / dárogiella.
Guovddáža bargun lea ovttas sámedikkiiguin davviriikkaid oktasaš giellaovttasbarggu nannen ja ovddideapmi ja sámegielaid nannen, ealáskahttin ja sihkkarastin boahttevuođas.
Giellagáldu bargun lea earret eará giellagáhtten, giela ovddideapmi, terminologiijabargu, giela norbmerenbargu ja rávven sámegiela gážaldagain.
Prošeaktahoavdda doaibmanbáiki lea sámekulturguovddáš Sajosis Anára kirkosiiddas ja son lea bálvalangaskavuođas Suoma sámediggái.
Bálká mearrašuvvá Suoma sámedikki bálkávuogádaga gáibádusdási IV ja das III-II luohká mielde (vuođđobálká 2448,54 – 2505,49 euro / mb).
Vuođđobálkká lassin máksojuvvojit 24 % sámeguovllu lassi ja vásáhuslasit, mat mearrašuvvet bargohárjánumi mielde.
Sámedikki doibmii sáhttá oahpásmuvvat neahttačujuhusas www.samediggi.fi.
Sámekulturguovddáš Sajosa váldogeavaheaddji sámediggi ohcá Sajosii
Áššehasrávvejeaddji bargun lea dikšut Sajosa infobáikki, fuolahit čoahkkinlatnjavárremiin, johtaleamigohcimis ja maiddái čoahkkin- ja dáhpáhusordnedallamiin ja lassin čájehit Sajosa vistti.
Barggu ceavzilis dikšuma veahkehit buorit gulahallandáiddut, máŋggabealat giellamáhttu, buorit adg-dáiddut ja maiddái nákca bargat ráđálaččat, iehčanasat ja njuovžilit (maiddái eahket- ja vahkuloahppabarggut).
Sámediggái ja sámekulturguovddáš Sajosii sáhttá oahpásmuvvat neahttačujuhusas
Sámekulturguovddáš Sajos Anára kirkosiiddas válmmaštuvvá jagi 2011 loahpa rádjai ja váldojuvvo atnui jagi 2012 álggu rájes.
Golmmageardásaš, 4800 bruttonjealjehasmehtera viidosaš Sajos boahtá leat sámiid hálddahusa, kultuvrra ja čehppodaga guovddáš sihke máŋggabealat ja ođđaáigásaš kongreassa- ja dáhpáhusdállu.
Sajosa váldogeavaheaddji sámediggi ohcá dál Sajosii
mearreáigásaš ja ollesbeaivásaš virgegaskavuhtii 28.12.2011 rájes.
Sajosa doaibmalatnjafuolaheaddji fuolaha fáktameašttirbálvalusaide, infobáikki dikšumii, čoahkkimiid ja dáhpáhusaid lágideapmái gulavaš bargguin sihke dárbbu mielde čorgemis.
Seađáhusvuđot gelbbolašvuođagáibádussan lea barggu eaktudan skuvlejupmi.
Barggu ceavzilis dikšuma ovddidit doaibmalatnjafuolaheaddji dutkkus dahje vástideaddji dutkkus ja doarvái olu bargohárjánupmi suorggi bargguin ođđaáigásaš almmolaš doaibmalanjain, buorit gulahallandáiddut, iešráđálašvuohta ja njuovžilvuohta sihke bargguid dáfus doarvái buorre sáme-, eaŋgals- ja ruoŧagiela dáidu.
/ II mielde, vuođđobálká 1 748,73 euro / mb, man lassin máksojuvvo 24 % sámeguovllu lassi ja bargohárjánumi mielde mearrašuvvet bargohárjánupmelasáhusat.
Sámediggái ja sámekulturguovddáš Sajosii sáhttá oahpásmuvvat neahttačujuhusas www.samediggi.fi
mearreáigásaš barggu, mii álgá nu johtilit go vejolaš ja bistá 31.8.2013 rádjai, vejolaččat guhkitge.
Birasčálli bargun lea dikšut birasdikšumii ja eanageavaheapmái gulavaš áššiid, erenomážit válmmaštallat ruvkelága ja biodiversitehtastrategiija ollašuhttimii gulavaš bargguid.
Seađáhusvuđđosaš gelbbolašvuohtagáibádussan lea barggu eaktudan skuvlejupmi ja lassin gáibiduvvo sámegiela dáidu (ásahus 1727/95).
Barggu ceavzilis dikšuma veahkehit heivvolaš allaskuvladutkkus, birasáššiid ja hálddahusáššiid dovdan sihke doarvái buorre eaŋgalsgiela dáidu.
/ IV-II mielde (vuođđobálká almmá lasiid haga 2 347,01 – 2 458,77 euro / mb).
Čálli doaibmabáiki lea sámekulturguovddáš Sajosis.
Birasčálli bargun lea dikšut birasfuolaheapmái ja eanageavaheapmái gulavaš áššiid, erenomážit válmmaštallat ruvkelága ja biodiversitehtasoahpamuša ollašuhttimii gulavaš bargguid.
Seađavuđđosaš gelbbolašvuohtagáibádussan lea barggu eaktudan skuvlejupmi ja lassin gáibiduvvo sámegiela dáidu (ásahus 1727/95).
Barggu ceavzilis dikšuma ovddidit heivvolaš allaskuvladutkkus, birasáššiid ja hálddahusbargguid dovdan sihke doarvái buorre eaŋgalsgiela dáidu.
/ II mielde (vuođđobálká almmá lasiid haga 2540,57 euro / mb).
Sámedikki doibmii sáhttá oahpásmuvvat neahttačujuhusas www.samediggi.fi
BIRASČÁLLI VIRGESADJÁSAŠVUOĐA
Virggi deavdimis čuvvojuvvo guovtti mánotbaji geahččalanáigi.
Sámedikki čoahkkin 23.2.2016 siidu 1 (30)
Sámedikki čoahkkin 23.2.2016 siidu 2 (30)
Sámedikki bargoortnega 55 §:a mielde ođđa sámedikki vuosttas čoahkkima bovde čoahkkái agi mielde boarrásamos sámedikki lahttu, guhte maiddái doaibmá čoahkkima ságajođiheaddjin, dassážiigo sámediggái lea válljejuvvon ođđa ságajođiheaddji.
Sámedikki čállingoddi lea sádden 22.1.2016 čoahkkima čoahkkáibovdejeaddji dahkan mearrádusa mielde lahtuide ja várrelahtuide čálalaš almmuhusa čoahkkimis.
Čoahkkin gávnnahuvvo lágalažžan ja mearridanválddálažžan.
Sámedikki čoahkkin 23.2.2016 siidu 4 (30)
Válljejuvvojit guokte beavdegirjji dárkkisteaddji, geat doaibmaba maiddái jienaidrehkenastin.
Ságajođiheaddji doaibmá barggustis ollesáigásaččat.
Sámedikki bargoortnega 3 §:a mielde ságajođiheaddji válljejuvvo válgabadjái ain hávil.
Sámedikki čoahkkin 23.2.2016 siidu 5 (30) SáDi 6 § AITOSAŠ ČOAHKKINÁŠŠIID GIEĐAHALLANORTNEGA
Dohkkehuvvo áššiid čuovvovaš gieđahallanortnet:
8 § II várreságajođiheaddji válljen doaibmabadjái 2016 – 2019
9 § Stivrra válljen doaibmabadjái 2016 – 2019
10 § Ealáhus- ja vuoigatvuohtalávdegotti válljen doaibmabadjái 2016 – 2019
11 § Skuvlen- ja oahppamateriálalávdegotti válljen doaibmabadjái 2016 – 2019
12 § Kulturlávdegotti válljen doaibmabadjái 2016 – 2019
13 § Sámi giellaráđi válljen doaibmabadjái 2016 – 2019
15 § Nuoraidráđi válljen doaibmabadjái 2016 – 2017
16 § Rehketdoallodárkkisteaddji ja su várreolbmo válljen doaibmabadjái 2016 – 2019
17 § Lahtuid ja várrelahtuid nammadeapmi sámi parlamentáralaš ráđđái doaibmabadjái 2016 – 2019
18 § Sámiid ovddasteaddji ja su várreolbmuid válljen girkolaščoahkkimii čuovvovaš njealjejagebadjái
19 § Sámiid skuvlenáššiid ovttasbargoorgána válljen ja sámedikki ovddasteaddjiid nammadeapmi dasa doaibmabadjái 2016 – 2019
20 § Sámiid sosiála- ja dearvvasvuohtaáššiid ovttasbargoorgána válljen ja sámedikki ovddasteaddjiid nammadeapmi dasa doaibmabadjái 2016 – 2019
Sámedikki čoahkkin 23.2.2016 siidu 6 (30) SáDi 6 § joatkašuvvá …
24 § Márkanastinhoavdda virggi vuođđudeapmi
Sámedikki čoahkkin 23.2.2016 siidu 7 (30)
Sámedikki bargoortnega 3 § mielde ságajođiheaddji ja guokte várreságajođiheaddji válljejuvvojit válgabadjái ain hávil.
Sámedikki čoahkkin 23.2.2016 siidu 8 (30)
Sámedikki bargoortnega 3 §:a mielde ságajođiheaddji ja guokte várreságajođiheaddji válljejuvvojit válgabadjái ain hávil.
Sámedikki čoahkkin vállje gaskavuođastis II várreságajođiheaddji doaibmabadjái 2016-2019.
Sámedikki bargoortnega 5 §:a mielde: ” Sámedikki čoahkkin nammada sámedikki ságajođiheaddjiid maiddái stivrras seamma doaimmaide ja seamma doaibmabadjái.
Sámedikki čoahkkin vállje dasa lassin sámedikki fásta lahtuin stivrii njeallje eará lahtu sámedikki válgabadjái ain hávil.
Stivra galgá ovddastit Suoma sámiid gielalaš ja guovlluguovdasaš joavkkuid nu bures go vejolaš. ”
Go stivra válljejuvvo, galgá maiddái váldit vuhtii dan, mii nissonolbmuid ja almmáiolbmuid gaskasaš dásseárvvu birra addojuvvon lágas (609/86) lea mearriduvvon nissonolbmuid ja almmáiolbmuid ovddastusas doaibmaorgánain.
Lága mielde doaibmaorgánain galget leat sihke nissonolbmot ja almmáiolbmot goappašagat uhcimustá 40 prosentta, juos erenomáš sivain ii eará čuovo.
Sámedikki čoahkkin 23.2.2016 siidu 10 (30)
Sámedikki bargoortnega 8 §:a mielde: ” Sámedikki čoahkkin vállje ealáhus- ja vuoigatvuohtalávdegoddái sámedikki válgabadjái ain hávil ságajođiheaddji, várreságajođiheaddji ja vihtta eará lahtu sihke juohkeoktii persovnnalaš várrelahtu.
Ságajođiheaddji ja várreságajođiheaddji galgaba leat sámedikki fásta lahtut. ”
Lávdegoddi galgá ovddastit Suoma sámiid gielalaš ja guovlluguovdasaš joavkkuid nu bures go vejolaš sihke buori áššedovdamuša doaibmasuorggistis. ”
Go lávdegoddi válljejuvvo, galgá maiddái váldit vuhtii dan, mii nissonolbmuid ja almmáiolbmuid gaskasaš dásseárvvu birra addojuvvon lágas (609/86) lea mearriduvvon nissonolbmuid ja almmáiolbmuid ovddastusas doaibmaorgánain.
1) ságajođiheaddji ja várreságajođiheaddji, 2) vihtta eará lahtu ja lassin 3) juohke lahttui persovnnalaš várrelahtu.
Sámedikki čoahkkin 23.2.2016 siidu 11 (30)
Sámedikki bargoortnega 10 §:a mielde: ” Sámedikki čoahkkin vállje skuvlen- ja oahppamateriálalávdegoddái sámedikki válgabadjái ain hávil ságajođiheaddji, várreságajođiheaddji ja vihtta eará lahtu sihke juohkeoktii persovnnalaš várrelahtu.
Ságajođiheaddji ja várreságajođiheaddji galgaba leat sámedikki fásta lahtut.
Sámedikki čoahkkin 23.2.2016 siidu 12 (30)
Sámedikki bargoortnega 12 §:a mielde: ” Sámedikki čoahkkin vállje kulturlávdegoddái válgabadjái ain hávil ságajođiheaddji, várreságajođiheaddji ja vihtta eará lahtu sihke juohkeoktii persovnnalaš várrelahtu.
1) ságajođiheaddji ja várreságajođiheaddji, 2) vihtta eará lahtu ja lassin 3) juohke lahttui persovnnalaš várrelahtu.
Sámedikki čoahkkin 23.2.2016 siidu 13 (30) SáDi 13 § SÁMI GIELLARÁĐI VÁLLJEN DOAIBMABADJÁI 2016-2019
Sámedikki bargoortnega 14 §:a mielde: ” Sámedikki čoahkkin vállje sámi giellaráđđái sámedikki válgabadjái ain hávil ságajođiheaddji, várreságajođiheaddji ja vihtta eará lahtu sihke juohkeoktii persovnnalaš várrelahtu. Ságajođiheaddji ja
várreságajođiheaddji galgaba leat sámedikki fásta lahtut.
Giellaráđis galgá leat uhcimustá okta lahttu guđege Suoma sámiid giellajoavkkus.
Dasa lassin giellaráđđi galgá ovddastit nu buori áššedovdamuša go vejolaš giela dutkamis ja giellagáhttemis. ”
Go giellaráđđi válljejuvvo, galgá maiddái váldit vuhtii dan, mii nissonolbmuid ja almmáiolbmuid gaskasaš dásseárvvu birra addojuvvon lágas (609/86) lea mearriduvvon nissonolbmuid ja almmáiolbmuid ovddastusas doaibmaorgánain.
1) ságajođiheaddji ja várreságajođiheaddji, 2) vihtta eará lahtu ja lassin 3) juohke lahttui persovnnalaš várrelahtu.
Sámedikki čoahkkin 23.2.2016 siidu 14 (30)
Sámedikki bargoortnega 16 §:a mielde: ” Sámedikki čoahkkin vállje sosiála- ja dearvvasvuohtalávdegoddái sámedikki válgabadjái ain hávil ságajođiheaddji, várreságajođiheaddji ja vihtta eará lahtu sihke juohkeoktii persovnnalaš várrelahtu.
1) ságajođiheaddji ja várreságajođiheaddji, 2) vihtta eará lahtu ja lassin 3) juohke lahttui persovnnalaš várrelahtu.
SáDi 15 § Nuoraidráđi válljen doaibmabadjái 2016-2017
Sámedikki bargoortnega 17 a §:a mielde: ” Sámedikki čoahkkin vállje nuoraidráđđái guovtte jahkái hávil čieža lahtu sihke juohkeoktii persovnnalaš várrelahtu.
Nuoraidráđđi vállje gaskavuođastis ráđđái guovtte jahkái hávil ságajođiheaddji ja várreságajođiheaddji.
Ráđi lahtut galget leat válljejuvvot boađidettiin 18–28 - jahkásaččat.
Nuoraidráđđi sáhttá válljet ráđđái guovtte jahkái hávil eanemustá vihtta bissovaš áššedovdi.
Nuoraidráđi áššedovdit galget leat válljejuvvot boađidettiin 15–17 - jahkásaččat.
Nuoraidráđis sáhttá leat iežas doaimma várás okta dahje dan eanet vuollejuhkosat.
Nuoraidráđđi ásaha mearreáigái vuollejuhkosiid ja nammada juhkosii lahttun 15–28 - jahkásaš sámenuoraid.
Ráđđi sihke ráđi áššedovdit galget ovddastit nu bures go vejolaš Suoma sámiid gielalaš ja guovlluguovdasaš joavkkuid. ”
Nuoraidráđđi lea vuhtii váldán evttohusa ráhkadettiin:
Lága mielde doaibmaorgánain galget leat sihke nissonolbmot ja almmáiolbmot goappašagat uhcimustá 40 prosentta, juos
 Suoma sámiid giellajoavkkuid, sámeguovllu ja olles Suoma ovddastusa nu
bures go vejolaš nuoraidráđis.
Nuoraidráđi evttohussii váikkuhii maiddái vejolaš lahtuid aktiivvalašvuohta, ahki sihke beroštupmi váikkuhit sámenuoraid áššiide.
Merkejuvvui, ahte Kaisa Tapiola-Länsman vulggii eret čoahkkimis mearrádusa bargama maŋŋá dmu 16.16.
Sámedikki čoahkkin 23.2.2016 siidu 16 (30)
SáDi 15 § joatkašuvvá …
Sámedikki čoahkkin vállje nuoraidráđi doaibmabadjái 2016 – 2017 ja vállje dasa nuoraidráđi evttohusa mielde (mielddus 1) 1) čieža lahtu, 2) juohke lahttui persovnnalaš várrelahtu.
Sámedikki čoahkkin 23.2.2016 siidu 17 (30)
Goittot nubbi rehketdoallodárkkisteaddji ja su várreolmmoš galgaba leat Guovddášgávpegámmára (Keskuskauppakamari) dahje gávpegámmára dohkkehan rehketdoallodárkkisteaddji dahje almmolaš hálddahusa ja ekonomiija rehketdoallodárkkistanlávdegotti dohkkehan rehketdoallodárkkisteaddji.
Sámediggelága 18 d §:s lea mearriduvvon rehketdoallodárkkisteaddji almmolaš dohkálašvuođas.
Vádjitválddálaš olbmo dahje dakkára, guhte lea reastaluvvan dahje lea fitnodatgildosis, ii sáhte válljet rehketdoallodárkkisteaddjin.
Sámedikki doaibmabajis 2012-2015 rehketdoallodárkkisteaddjin leaba doaibman vuoigatvuohtaministeriija válljen JHTT Klaus Krokfors ja sámedikki válljen KHT Risto J. Hyvönen (várreolmmožin Tiina Mikkonen-Brännkärr).
Vuoigatvuohtaministeriija ii leat vel nammadan rehketdoallodárkkisteaddji doaibmabadjái 2016 – 2019.
Sámedikki čoahkkin vállje rehketdoallodárkkisteaddji ja sutnje várreolbmo doaibmabadjái 2016-2019 hálddahusa ja ekonomiija dárkkisteami várás.
Sámi Parlamentáralaš Ráđđái (maŋŋelebbos SPR) guoskevaš soahpamuša 5 artikla mielde SPR:s leat 21 sámedikki lahtu, geaid Suoma, Norgga ja Ruoŧa sámedikkit válljejit iežaset válggain válljejuvvon ovddasteaddjiid gaskavuođas.
Artikla 6 mielde juohke riikka sámediggi vállje SPR:i vihtta (5) ovddasteaddji njealje (4) jagi doaibmabadjái.
Ovddasteaddjiid galgá válljet vuosttas dievasčoahkkimis ođđa sámediggeválggaid maŋŋá.
Dasa lassin sámedikkiid politihkalaš njunnošat galget álo leat SPR dievasčoahkkima lahttun.
Juohke riikka sámedikki stivra / ráđđi vállje ovtta (1) ovddasteaddji SPR dievasčoahkkima lahttun.
Soahpamušas ii leat máinnašupmi várrelahtuin.
Sámedikkit leat nammadan ovddit bajiin fásta lahtuide maiddái persovnnalaš várrelahtuid.
Sámedikki čoahkkin vállje vihtta lahtu ja sidjiide persovnnalaš várrelahtuid Sámi parlamentáralaš ráđi doaibmabadjái 2016-2019.
Sámedikki čoahkkin 23.2.2016 siidu 19 (30)
Sámiid ovddastussii evangelalaš-luteralaš girku girkolaščoahkkimis guoski girkoláhkaásaheapmi bođii fápmui 1.1.2000.
Dasa guoskevaš njuolggadusat leat girkolágas (1164/99), girkoortnegis ja girku válgaortnegis.
Girkolága 7 logu 3 §:a mielde válgadohkálaš searvegotti luohttámušdoaimmaide lea risttalaš oskkus dovdojuvvon searvegotti konfirmerejuvvon lahttu 1) geas lea 8 logu 3 §:a 1 momentta mielde jienastanvuoigatvuohta seamma dahje man nu eará searvegottis; ja 2) guhte ii leat geahču vuolde.
Girkolága 8 logu 3 §:a 1 momentta mielde buot jagi deavdán girku lahtuin lea válggain ovttalágan jienastanvuoigatvuohta.
Girkoortnega 19 logu 12 ja 18 §:in lea mearriduvvon sámiid ovddasteaddji sajádagas bismagoddečoahkkima ja proavásgoddečoahkkima lahttun.
Sámiid ovddasteaddji lea Oulu bismagoddečoahkkima lahttu ja proavásgoddečoahkkima lahttu dan proavásgottis, masa stuorámus oassi sámiid ruovttuguovllu searvegottiin gullá.
1) sámiid ovddasteaddji, ja sutnje 2) vuosttas várreolbmo ja 3) nuppi várreolbmo.
Sámedikki čoahkkin 23.2.2016 siidu 20 (30)
Ovttasbargoorgána dárkkuhussan lea ovddidit ovttasbarggu sámiid skuvlenáššiin ja ovddidit ovttasbargui oassálasti organisašuvnnaid gaskasaš diehtojuohkima ja oktavuođadoallama.
Ovttasbargoorgána doaibmá ráđđeaddi orgánan sierra sámedikki linjáorganisašuvnnas.
Ovttasbargoorgánas leat uhcimustá logi lahtu.
Sámedikki čoahkkin nammada orgánai golbma lahtu, ovtta juohke sámi giellajoavkkus.
Oahpahus- ja kulturministeriija, Lappi guovlluhálddahusvirgedoaimmahat, sámiid ruovttuguovllu gielddat Eanodat, Anár, Soađegilli ja Ohcejohka sihke sámegiela dahje sámegielat oahpahusa lágideaddji eará gielddat iešguhtege ovtta lahtu ja persovnnalaš várrelahtu.
Ovttasbargoorgána ságajođiheaddjin ja várreságajođiheaddjin doaibmaba sámedikki nammadan lahtut.
Sámedikki čoahkkin 1) vállje ovttasbargoorgána sámedikki doaibmabadjái 2016 – 2019, 2) nammada ovttasbargoorgánai golbma lahtu, ovtta juohke giellajoavkkus, 3) nammada ovttasbargoorgánai ságajođiheaddji ja várreságajođiheaddji, 4) bivdá oahpahus- ja kulturministeriija, Lappi guovlluhálddahusvirgedoaimmahaga ja sámegielat oahpahusa lágideaddji orgánaid nammadit ovddasteaddji ovttasbargoorgánai.
Ovttasbargoorgána doaibmá ráđđeaddi orgánan sierra sámedikki linjáorganisašuvnnas.
Lassin guđege orgána nammada lahttui persovnnalaš várrelahtu.
Lassin ovttasbargoorgánas sáhttet leat áššedovdilahtut ovttasbargoorgána mearridan vugiin.
Ovttasbargoorgána čállin doaibmá sámedikki sosiála- ja dearvvasvuohtačálli. ”
Sámedikki čoahkkin 1) vállje ovttasbargoorgána sámedikki doaibmabadjái 2016 – 2019, 2) nammada ovttasbargoorgánai golbma lahtu, ovtta juohke giellajoavkkus, 3) nammada ovttasbargoorgánai ságajođiheaddji ja
Sámi Parlamentáralaš Ráđi álggahan sámi giellaovttasbarggu ođđasit organiserema boađusin Sámi giellalávdegoddi loahpahii doaimma 2012 ja davviriikkaid oktasaš sámegiela fága- ja resursaguovddáža Sámi Giellagáldu doaibma álggii 1.1.2013 interegruđain Sáfá2-fidnun.
Fidnu áigge lea dárkkuhussan oažžut fásta ruhtadeami fága- ja resursaguovddáža doibmii.
Fága- ja resursaguovddáža barggut leat earret eará giellagáhtten, giela ovddideapmi, terminologiijabargu, norbmenbargu ja báikenammabálvalus.
Giellajuhkosat addet ávžžuhusaid sámegielaid geavaheapmái gulavaš áššiin, nugo norbmenbarggus ja ođđa terminologiijas.
Giellajuhkosiid lahtuin gáibiduvvojit sámegiela dáidu ja giellaámmátlaš čehppodat.
Sámedikki bargoortnega 14 § mielde sámiid davviriikkaid oktasaš giellabarggu várás vuođđuduvvon doaibmaorgánaidda Suoma lahtuin uhcimustá okta válljejuvvo sámi giellaráđi lahtuid gaskavuođas.
Davvisáme-, nuortalaš-, ja anárašgiela giellajuhkosiidda válljejuvvon olbmuin galgá juohke giellajuhkosii válljet goittotge ovtta lahtu sámi giellaráđis.
Sámi Giellagáldu gaskaboddosaš njuolggadusaid mielde Suoma Sámediggi nammada davvisámegiela giellajuhkosii čuovvovaš lahtuid ja várrelahtuid, geat eai leat persovnnalaš várrelahtut.
Davvisámegiela giellajuhkosii nammaduvvojit 2 fásta lahtu ja 2 várrelahtu ja anárašgiela giellajuhkosii nammaduvvojit 3 fásta lahtu ja 3 várrelahtu.
Giellagáldu-fidnu joatká Sáfá2-fidnu láhkai nuortalašgiela giellajuhkosa doaimma ovttasbarggus Ruošša nuortalaččaiguin nu, ahte nuortalašgiela giellajuhkosii nammaduvvo okta nuortalašgiela lahttu Ruoššas.
Nuortalašgiela giellajuhkosii nammaduvvojit 3 lahtu Suomas ja 1 Ruošša bealde sihke sidjiide várrelahtut, geain Ruošša nuortalašgiela ovddasteaddji várrelahttu lea persovnnalaš.
SPR nammada loahpalaččat buot lahtuid giellajuhkosiidda.
Suoma Sámedikki ovddasteaddjin Sámi Giellagáldus doibme 1.1.2013–31.12.2015 gaskasaš áigge čuovvovaš lahtut ja várrelahtut:
 Davvisámegiela fásta lahtut Ellen Pautamo ja Kaarina Vuolab-Lohi ja
várrelahtut Ulla-Maarit Magga ja Ailu Valle.
Sámedikki čoahkkin vállje Sámi Giellagáldu giellajuhkosiidda doaibmabadjái 2016-2019 1) davvisámegiela giellajuhkosii 2 fásta lahtu ja 2 várrelahtu, 2) anárašgiela giellajuhkosii 3 fásta lahtu ja 3 várrelahtu, 3) nuortalašgiela giellajuhkosii 3 lahtu ja 3 várrelahtu Suomas sihke ovtta lahtu Ruoššas ja sutnje persovnnalaš várrelahtu.
SáDi 22 § Sámedikki čilgehus stáhtaráđđái jagis 2015
Sámedikki čilgehus laktojuvvo riikkabeivviide addon Ráđđehusa jahkečilgehussii jagis 2015.
Čilgehusa guhkkodat galggašii leat eanemustá vihtta siiddu.
Sámedikki bargoortnega 25 §:a 5 čuoggá mielde láhkačálli bargun lea ráhkadit gv.
Láhkačálli lassin čilgehusa ráhkadeapmái leat oassálastán guđege lávdegotti áššemeannudeaddji iežas doaibmasuorggi oasil.
Sámi giellalága 29 § mielde giellačilgehus addojuvvo Sámediggái oktii válgabajis.
Stáhtaráđi sámi giellalága ollašuhttimis addojuvvon ásahusa 4 §:a mielde giellaláhkačilgehus laktojuvvo sámediggelága 7 §:s dárkkuhuvvon sámedikki čilgehusa mielddusin.
Čilgehusas ovdanbuktojit sámegiela guoski láhkaásaheami heiveheapmi, sámiid gielalaš vuoigatvuođaid ollašuvvan ja gielladiliid ovdáneapmi.
Sámedikki stivra gieđahalai čilgehusa čoahkkimis 19.1.2016 ja sirddii áššis mearrideami čuovvovaš čoahkkimii.
 Vuoigatvuohtaministeriija bivdda 15.1.2016 Sámediggelága 7§:s dárkkuhuvvon čilgehusa
Stivra dohkkeha sámedikki čilgehusa jagis 2015 ja dan mielddusin leahkki giellaláhkačilgehusa sámedikki čoahkkimii evttoheami várás.
Mearrádus: Stivra dohkkehii sámedikki čilgehusa jagis 2015 (mielddus 2) ja čilgehusa mielddusin leahkki giellaláhkačilgehusa nuppástusaiguin (mielddus 2 a) sámedikki čoahkkimii evttoheami várás.
Merkejuvvui, ahte Petra Magga-Vars bođii čoahkkimii ášši gieđahallama áigge dmu 16.26.
Merkejuvvui, ahte Siiri Jomppanen vulggii eret čoahkkimis mearrádusa bargama maŋŋá dmu 17.21.
Sámedikki čoahkkin 23.2.2016 siidu 25 (30)
SáDi 22 § joatkašuvvá …
Sámedikki čoahkkin 23.2.2016 siidu 26 (30)
Sámedikki bargoortnega 4 §:a 5 čuoggá mielde sámedikki čoahkkin dohkkeha sámedikki guhkit áigge doaibmaprográmma ja ekonomiijaplána, mat dárkkálmuvvet jahkásaččat dohkkehuvvon doaibmaplánas ja bušeahtas.
Sámedikki bargoortnega 45 §:a mielde dáid prográmmaid ja plánaid dohkkeheapmi lea guovtteoasat.
Sámedikkis lea vuos áššis sáttaságastallan, man dárkkuhussan lea jođihit evttohusaid válmmaštallama.
Joatkkaválmmaštallama vuođul sámediggi mearrida plánaid ja prográmmaid dohkkeheamis.
Sámedikki čoahkkin čađaha sáttaságastallama sámedikki doaibma- ja ekonomiijaplána 2016 – 2019 vuođustusain ja sisdoalus.
Sáttaságastallamis ráhkaduvvo beavdegirjjičálli vuolláičállán sierranas muittuhančála, masa merkejuvvojit dahkkon evttohusat.
Sámedikki čoahkkin 23.2.2016 siidu 27 (30)
Sámediggi álggahii kulturguovddášfidnu jagi 2000.
Sámekulturguovddáža guoski smiehttamušas gávnnahuvvo, ahte guovddáža dárkkuhussan lea oasistis láhčit sámiide buoret eavttuid iehčanasat doalahit ja ovddidit giela, kultuvrra ja ealáhusdoaimma, fuolahit ja ovddidit kulturiešráđđema sihke doarjut sámiide mihtilmas ealáhusaid ovdáneami.
Sámedikki láigosoahpamuša vuosttas eretcealkinbeaivi lea 31.12.2030.
Sajosa láigosoahpamušfápmudus lea dahkkon stáhtain nu ahte dat gokčá sámedikki ja stáhtadoaibmiid láigguid (1 481 000/jahki).
Stáhta jagi 2016 bušeahtas láigosoahpamušfápmudus lea girjejuvvon jagi 2021 rájes 1 481 000 €:n.
Sajosa bálvalusovttadaga doaibma ruhtaduvvo sámedikki jagi 2016 bušeahta mielde vuoigatvuohtaministeriija mieđihan stáhtadoarjagiin, fásta geavaheaddjiorganisašuvnnain berron láigoboađuin ja bálvalusaid vuovdinboađuin sihke čoahkkinlanjaid gaskaboddosaš láigoheamis ožžojuvvon boađuin ja dasa laktáseaddji bálvalusaid vuovdimis ožžojuvvon boađuin.
Sámedikki bargoortnega 21 b §:a mielde sámi kulturiešráđđemii gulavaš bargguid teknihkalaš ollašuhttima várás doaibmá bálvalusovttadat, mii vástida Sámedikki vuollásažžan earret eará kulturguovddáža márkanastimis sihke teknihkalaš ja logistalaš bálvalusbuvttadeamis ja giddodaga bajásdollui gulavaš bargguin sihke iešguđetlágan dáhpáhusaid ordnemis.
Márkanastinhoavdda bargguide gullá lassin su bargguide ja doaibmasuorgái gulavaš áššemeannudeaddjibargguid dahkan Sámedikki stivrii ja Sámedikki čoahkkimii.
Sámediggelága 16.2 §:a mielde sámedikki virgeolbmuide, virggiide ja virgegaskavuhtii heivehuvvo, mii stáhta virgeolbmuin, virggiin ja virgegaskavuođas ásahuvvo ja mearriduvvo.
Stáhta virgeolmmošlága (750/94) 4.1 §:a mielde virggiid sáhttá vuođđudit bálkkáide dárkkuhuvvon mearreruđaid olis.
Virgeolmmošásahusa (971/94) 5.1 §:a mielde virggi vuođđudettiin galgá mearridit virggi nama ja vuođustusa, man mielde virggi bálká mearrašuvvá.
Sámedikki čoahkkin 23.2.2016 siidu 28 (30) SáDi 24 § joatkašuvvá …
Sámedikki bargoortnega 4 §:a 13 čuoggá mielde sámedikki čoahkkin vuođđuda sámedikki virggiid.
Hálddahushoavda lea almmuhan virggi ohcanláhkai 27.1.2016.
Virgi lea bargoortnega mielde ohcanláhkai 30 beaivve ohcanáiggis.
Áššái gulavaš áššebáhpárat, mat leat oaidninláhkai čoahkkinbáikkis:
Stivra evttoha sámedikki čoahkkimii, ahte dat 1) vuođđuda almmolaš doaimmahaga vuollásažžan doaibmi bálvalusovttadahkii ollesáigásaš márkanastinhoavdda virggi 1.3.2016 rájes, 2) mearrida virggi bálkán sámedikki bálkávuogádaga gáibádusdási IV ja das luohká I mieldásaš mánotbadjebálkká.
Sámedikki čoahkkin 23.2.2016 siidu 29 (30)
Sámedikki čoahkkin 23.2.2016 siidu 30 (30)
Sámediggi lágida konfereanssa sámenuoraid birra:
Sámedikki lágidan nuoraidkonfereansa 16.- 17.10.2009 čohkke oktii nuoraid, mearrádusdahkkiid ja sierra surggiid doaibmiid ságastallat sámenuoraid dilis.
Dasa lassin konfereanssas ságastallet sámenuoraid deaivan hástalusain ja vejolašvuođain sámeservodagas ja dálá Suomas.
Gii din áššiin mearrida ?
Dárkkuhussan lea duvdit sámenuoraid oassálastit sin iežaset guoski áššiid ovddideapmái.
Dilálašvuohta lea dárkkuhuvvon sámenuoraide, mearrádusdahkkiide, Sámedikki lahtuide, virgeoapmahaččaide, servviid ovddasteaddjiide, dutkiide ja buohkaide daidda, geat leat beroštuvvan áššis.
Dilálašvuođas gullat sáhkavuoruid sierra geahččanguovlluin.
Konfereanssa nubbi beaivi lea dárkkuhuvvon sámenuoraide.
Lávvardaga golggotmánu 17. beaivvi konferensii sáhttet oassálastit 20 vuosttažettiin iežaset almmuhan sámenuora.
Oassálastiid sávvat boahtit miehtá Suoma ja goasttidit sidjiide idjademiid ja borramuša.
Nuorat oassálastet bearjadaga golggotmánu 16. beaivvi buohkaide rabas dilálašvuhtii ja lávvardaga 17. beaivvi bargobájiide.
Konfereansa lea oassi Sámedikki Nuoraidlávdegoddi-prošeavtta, man ulbmilin lea buoridit sámenuoraid oassálastin- ja váikkuhanvejolašvuođaid.
Váikkuhanvejolašvuođaid lasihemiin dorjojuvvo nuoraid eaktodáhtolaš doaibman ja nannejuvvo nuoraid oassálastin sámiid iešhálddašeami ollašuhttimis.
Dáin doaibmabijuin geahččalit láhčit sámenuoraide vejolašvuođa váikkuhit ja oassálastit mearrádusaid dahkamii sihke nannet sin sápmelaš kulturduogáža ja identitehta.
Dasa lassin bargojoavkku doaibmamis lea fárus oahpahusministeriija nammadan áššedovdilahttu.
Prošeavttas lea maiddái prošeaktabargi.
Bargojoavku válmmaštallá Sámediggái evttohusa nuoraidlávdegotti ráhkadusas, válljemis ja doaibmama sisdoalus.
Nuoraidlávdegotti vuođđudeapmi nanne sámenuoraid vejolašvuođaid váikkuhit sin iežaset guoski áššiide ja dan bokte vuoigatvuođaid ovddideapmái, maiguin suodjalit ja ovddidit sin iežaset kulturárbbi.
Lassedieđut ja almmuhanrávvagat čujuhusas www.samediggi.fi
Sámegielat rockmusihkkajoavku SomBy oažžu dovddastusa Sámedikkis kulturdagus
Sámediggi bálkkaša SomBy-joavkku, mii čuojaha sámegielat rock-musihka.
Kultur- ja valástallanministtar Stefan Wallin ja Sámedikki kulturlávdegotti ságajođiheaddji Jouni Ilmari Jomppanen geigiiga 3 500 euro sturrosaš dovddastusa SomByi sámenuoraid konferean ssas Suoločielggis 16.10.2009.
Sámedikki kulturlávdegoddi bálkkaša SomBy-joavkku.
Kulturlávdegoddi gávnnaha, ahte joavku duvdá musihkain kreatiivva sámekultuvrra.
Lassin ánssášuvvon fuopmášumiin joavku lea ovddidan sámegiela ja dan dovdama.
Dán jagi kulturlávdegoddi háliida addit dovddastusa erenomážit nuorra sápmelaš musihkkariidda.
SomBy-joavku čohkiida čeahpes musihkkariin, geat ovddidit sápmelaš nuoraidkultuvrra.
Dálá čoahkkáibijuin bändi lea čuojahan skábmamánus 2007 rájes.
Joavkkus loaiddastit M iira Suomi – lávlun, M illa Pulska – guoskkahančuojanasat, Oula Guttorm – gitárra, Juho Kiviniemi – bássa ja Unna-M aari Pulska – trumbbut.
Joavkku nuorat duođaštit ovdamearkkain, ahte musihka ráhkadeapmi ja sámekultuvrra ovddideapmi leat vejolaččat joavkku nuoraid guhkes mátkkiin fuolakeahttá.
M illa studere musihka Roavvenjárggas, M iira lea logahagas Soađegilis ja Unna-M aari studere Oulu musihkkalogahagas.
Bändi dagai skearruráhkadansoahpamuša Tuupa Records Oy:in guovvamánus 2008 ja EP " Čáhppes Lasttat " almmustuvai 24.5.
Joavku joatká sámegielat musihka buvttadeami, ja ođđa skearru lea jo barggu vuolde.
Čoahkkáibidju lea maiddái ovdal ožžon dovddastusa, dasgo dat lei jagi 2009 Sámi Grand Prix vuoiti.
Lassin joavku lea bargan máŋggaid čuojahanmátkkiid birra Davviriikkaid.
Sámedikki kulturlávdegoddi lea jagi 2009 geassemánus addán maiddái nuppi dovddastusa.
S ámediggi bálkkaša jagi 2009 kulturdagus S omBy-joavkku lahtuid:
Sámegielat giellalávgun skuvllas – mo doarjjun iežan giela ja kultuvrra oahpahusas ? 6 oč (162 h)
Lagašoahpahus oktiibuot 60 h, studeantta iehčanas bargu 102 h 24 h teoriijaoahpahus 36 h joavkobagadeapmi 102 h studeantta iehčanas bargu (aktiivvalaš bargobádjebargu / girjjálašvuohta ja/dahje essea ja/dahje oahppanbargobihttá
Sámeoahpahusain oaivvildit sámegiela ja sámegielat sihke sámekultuvrra oahpahusa.
Daid duogážin lea prinsihpa mánáid ja nuoraid vuoigatvuođas iežaset etnihkalaš identitehttii ja kultuvrralaš jotkkolašvuhtii.
Sámegielat giellalávgunoahpahusain oaivvilduvvo dakkár sámegielat oahpahus, mas sámegiella ii leat mánáid vuosttamužžan oahppan eatnigiella, ja man ulbmilin lea nannet gielalaččat rašit vuolggasajiin boahtán mánáid sámegiela.
Giellalávgunmetodaid dovdan ja heiveheapmi sámeoahpahussii doarju maiddái dakkár mánáid sámegielat oahpahusa, geaid eatnigiellan lea sámegiella.
Maiddái eatnigielagiid gielalaš duogáš lea dávjá heterogenalaš.
Sámeoahpahusa pedagogalaš ovddideapmi dárkkuha ee. oahpaheaddjiid ámmátdáiddu ovddideami nu, ahte sii bastet vel buorebut go ovdal vuhtiiváldit gielalaččat ja kultuvrralaččat heterogenalaš oahppijoavkku.
Máŋggat leat juo guhká ollašuhttán giellalávguma prinsihpaid iežaset oahpahanbarggus, vaikko oahpahus ii leat meroštallojuvvon virggálaččat giellalávgumin oahppaplánas.
Skuvlen dahká vejolažžan sierra guovlluin ja sierraahkásaš mánáiguin doaibmi oahpaheaddjiid dieđu ja vásáhusaid juohkima.
Skuvlema ulbmilin lea ovdasajis addit oahpaheaddjiide vejolašvuođa ovddidit ođđa metodaid sámegielat oahpahussii ja giellaealáskahttimii skuvllas, fállat sidjiide bargoárena ja reaidduid giellalávgunoahpahussii beaivválaš skuvlabarggus.
Giellagažaldat sámeoahpahusas sisttisdoallá viggamuša seailluhit giela: vejolašvuođa oahpahit sámegiela eatnigiellan hubmiide sin iežaset gillii ja fállat giellaoahpahusa daidda, geat eai máhte giela dahje geaid giellamáhttu leat rašes dilis.
Ovttas dáin šaddá giela revitalisašuvnna prinsihppa dahjege dat, ahte giella sirdašuvvá ovddos guvlui nu máŋggain hubmiin go vejolaš.
Buohkaid oktasaš ulbmilin lea mánáid ja nuoraid bajásšaddan aktiivvalaš ja doaibmi guovttegielalašvuhtii ja dađi mielde sámegielaid aktiivvalaš geavaheaddjiid logu lassáneapmi.
Kulturgažaldat sámeoahpahusas čujuha oahpahusa sajádahkii giela, kultuvrra ja árbevirolaš dieđu ja dáidduid sirdin nuorat sohkabuolvvaide.
Sámeoahpaheaddjiid máhtu doarjun sihke pedagogalaš čovdosiid ja didaktalaš doaibmanmálliid ovddideapmi oahpahusas sápmelaš bajásgeassinárvvuid vuođul lea áigeguovdilis ja dárbbašlaš bargu.
I Álggaheapmi / Árradis dievaslaš giellalávgun Suomas / Giellalávgun ja máná gielalaš ovdáneapmi 1 oč..
Ulbmilat: Ulbmilin lea, ahte sámeoahpahusa bargiid ožžot vuođđodieđuid máná gielalaš ovdáneamis, giellalávgumis oahpahusmetodan, doahpagiin, teorehtalaš referensarámas, geavatlaš ollašuhttimis, vásáhusain ja oahppanbohtosiin.
Bargobájiin suokkardallojuvvo, mot dát diehtu heivehuvvo sámeoahpahussii.
Čađaheapmi: Lagašoahpahus, bagaduvvon bargobádjebargu ja oahppanbargobihtát.
II Sámegielat giellalávguma vuođuštusat 1 oč..
Ulbmilat: Ulbmilin lea, ahte sámeoahpahusa bargit ožžot vuođđodieđuid ovttaskas olbmo ja servodaga giellaealáskahttimis, giellalávgunmetodain sámi servodagas, guovtte- ja máŋggagielalašvuođas sámemánáid oahpahusas sihke sámi pedagogihkas sámi giellalávguma vuođđun.
Čađaheapmi: Lahkaoahpahus, bagaduvvon bargobádjebargu ja oahppanbargobihtát.
III Konkrehtalaš giellalávgunmetodat sámeoahpahusas 3 oč..
Ulbmilat: Ulbmilin lea lasihit sámeoahpahusa bargiid pedagogalaš ja ávdnasiidda guoski dáidduid, maid vehkiin sáhttá duddjot ođđa, sámegiela ja – kultuvrra vuhtiiváldi pedagogalaš geavadiid.
IV Sámegielat giellalávgumiin aktiivvalaš gielageavaheaddjin 1 oč..
Ulbmilat: Ulbmilin lea, ahte sámeoahpahusa bargit nannejit iežaset máhtu sámi kultuvrra ja giela sirdin.
Oahppobajis studeanttat besset sisa giellalávguma mearkkašupmái sámegiela oahppamis ja sámegielaid ealáskahttimis sihke geahčadit máná oahppanbálgá bajásšaddama geahččanguovllus.
Čađaheapmi: Lagašoahpahus, bagaduvvon bargobádjebargu ja oahppanbargobihtát.
Raporta: sámiid árbevirolaš dieđu suodjaleapmi gáibida doaimmaid
Varas raporta eaktuda, ahte Suopma doaibmá beaktilabbot sámiid luonddu máŋggahámat-‐ vuhtii gulavaš árbevirolaš dieđu dorvvasteamis.
Raportta mielde sámiid árbevirolaš dieđus ja árbevirolaš luonddugeavaheamis lea guovddáš mearkkašupmi eandalitge davvi luonddu máŋggahámatvuhtii.
Odne birasministeriijai luohpaduvvon raportta ráhkadii birasministeriija ásahan viiddes áššedovdijoavku.
Sámiid luonddu máŋggahámatvuhtii gulavaš árbevirolaš diehtu lea áitatvuložin hedjoneamen servodatnuppástusaid dihte.
Bargojoavku evttoha dili divvuma várás 28 doaibmabiju ja ávžžuhusaid.
Doaibmabijuin evtto-‐ huvvojit luonddu máŋggahámatvuhtii gulavaš árbevirolaš dieđu vuhtiiváldin láhkaásaheami ja hálddahusa ovddidanfidnuin ja maiddái skuvlejumis.
Bargojoavku evttoha, että resurssat stivrejuvvojit sámiid luonddu máŋggahámatvuhtii gulavaš árbevirolaš dieđu vurkemii, dut- suodjaleapmin. ‐ kamii ja ealáskahttimii.
Bargojoavku evttoha maiddái, ahte luonddu máŋggahámatvuođa-‐ strategiijai, mii dál ođasmahtto, ja doaibmanprográmmai merkejuvvojit ođđa doaibmabijut árbevirolaš dieđu
Bargojoavkku ságajođiheaddji Klemetti Näkkäläjärvi oaidná, ahte raportta válmmaštuvvan lea mearkkašahtti boađus ja dat fállá buori vuođu sisriikkalaš ja riikkaidgaskasaš luonddu máŋggahámatvuođapolitihkai. ”
Guovddáš ministeriijat ja virgeoapmahaččat čatnasit ovddidit sámiid luonddu máŋggahámatvuhtii gulavaš árbevirolaš dieđu.
Lea dehalaš, ahte bargu ii bisán dása ja bargojoavkku evttohan doaibmabijut álgojit ollašuhttot ”, Näkkäläjärvi dadjá.
Raporta ovddida bealistis riikkaidgaskasaš biodiversitehtasoahpamuša artikla 8(j) ollašuht-‐ tima Suomas.
Artikla suodjala eamiálbmogiid luonddu máŋggahámatvuhtii gulavaš árbeviro-‐ laš dieđu, geavadagaid ja innovášuvnnaid.
Akwé: Ko rávvagat geavahussiii Suomas
Bargojoavku evttoha, ahte sámiid ruovttuguovllu eanageavaheami plánemis ja stivremis hei-‐ vehuvvojit biodiversitehtasoahpamuša Akwé: Ko -‐rávvagat sisriikkalaš láhkaásaheami olis.
Meahciráđđehus ovttas sámedikkiin lea jo álggahan rávvagiid heiveheami Bátneduoddara meahcceguovllu dikšun-‐ ja geavahanplána ráhkadeamis, vuosttasin máilmmis. ”
Oažžut Bátneduoddara meahcceguovllu dikšun-‐ ja geavahanplána ráhkadeamis buriid vásáhusaid, ja Meahciráđđehus lea čatnasan ráhkadit bissovaš meannudanvuogi Akwé: Ko -‐ rávvagiid heiveheapmái Meahciráđđehusa doaimmas ”, illuda bargojoavkku ságajođiheaddji Näkkäläjärvi.
Bargojoavku atná dehalažžan, ahte maiddái gielddat vuhtiiváldet rávvagiid iežaset fidnuin.
Eaktodáhtolaš Akwé: Ko rávvagat leat válmmaštallon ovttas eamiálbmogiid ovddasteaddjii-‐ guin ja dohkkehuvvon biodiversitehtasoahpamuša oassebeallečoahkkimis jagi 2004.
Suomas rávvagat gusket dakkár sámiid ruovttuguovllus ollašuhtton fidnuid, mat sáhttet váikkuhit sámiid kultuvrai ja ealáhusaide.
Bargojoavku evttoha, ahte go birrasa geavaheami ja árbevirolaš sámeealáhusaid stivrejeaddji láhkaásaheapmi ovddiduvvo, vuhtiiváldojit biodiversitehtasoahpamuša geatnegasvuođat ja heivvolaš osiin Akwé: Ko -‐rávvagat.
Bargojoavku evttoha, ahte birasministeriija addá rávva-‐ giid Akwé: Ko -‐rávvagiid heiveheamis birasváikkuhusaid árvvoštallanprosessain ja maiddái eanageavahan-‐ ja huksenlága ollašuhttimis.
Bargojoavku lea jorgalan suomagillii ja olggosaddán Akwé: Ko rávvagiid.
” ađa ” vuittii Sámi kulturguovddáža arkitektuvragilvvu
Senaatti-kiinteistöt lágidii guovtte oasat arkitektuvragilvvu Sámi kulturguovddážis, mii huksejuvvo Anára kirkosiidii Juvdujoga gáddái.
Vuosttas bálkkašumi, 40 000 euro, vuittii evttohus nammamearkkain ” ađa ”, man dahkkit leat arkiteakta SAFA Janne Laukka, arkiteakta studeanta Tuomas * iemelä ja arkiteakta studeanta Milla Parkkali.
Bálkkašupmelávdegotti mielde evttohus lea doaimmaid dáfus čoavddusin beaktil ja ovddidandohkálaš ja evttohus deavdá buoremusat gilvui biddjon hástaleaddji mihttomeriid.
Gilvvus juhkkojedje oktiibuot golbma bálkkašumi, lodnujuvvui okta evttohus ja mieđihuvvojedje guokte gudnemáinnašumi.
Gilvobargu lei erenomáš miellagiddevaš ja hástaleaddji, go dasa laktásedje maŋimuš áiggiid riikkaidgaskasašge arkitektuvraságastallamis ovdan leamašan máŋggat fáttát, nugo báikkálašvuođa ovdanbuktin, mas oidnojit báikki erenomáš luondo-, duovdda- ja dálkkádatdilit, ja maiddái sámi kulturárbevieru iešlági ovdanbuktin, ja lassin ekologalaččat vuogas huksenvuogi oččodeapmi.
Vaikke plánenbargu leige váttis, gilvu buvttii bálkkašupmelávdegotti mielde ovdan earálágan ja miellagiddevaš lahkonanvugiid Sámi kulturguovddáža plánemii.
Erenomáš váttisin šattai DavviSámi lundui ja Anára giligovvii heivvolaš huksenhámi ovddideapmi ja maiddái sámi kulturárbbi hápme- ja miellagovvamáilmmi ovdanbuktin otná beaivve arkitektuvrras.
Ovdalis máinnašuvvon oainnuid lassin bálkkašupmelávdegoddi giddii árvvoštallamis fuopmášumi gilvoevttohusaid doaibmankvalitehtii, ollašuhttinvejolašvuhtii, ekonomalašvuhtii ja maiddái bistevaš ovdáneami prinsihpaid ollašuvvamii.
Gilvvus vuosttas sadjái bajiduvvon ja ollašuhttima vuođđun válljejuvvon evttohus lea dálu doaimmaid dáfus čoavddusin beaktil ja ovddidandohkálaš, ja dat deavdá buoremusat sierragáibádusaid, mat bohtet ovdalis namuhuvvon huksenbáikkis ja doaibmagovas.
Nuppi oassái bovdejuvvon gilvvohalliide sáddejuvvojedje evttohusa guoski árvvoštallan ja plána buoridanrávvagat.
Lassin evttohusain mihtiduvvojedje guktuid osiin viidodatdieđut ja rehkenastojedje huksengolut.
Nuppi oasi evttohusa buoridettiin gilvvohalliin lei vejolašvuohta ráđđádallat anonymalaččat gilvvu lágideaddji nammadan goasttádusrehkenastiiguin.
Nuppi oasis evtttohusat ledjege illudahtti láhkai lávgagut ja huksengoluid dáfus hálbbibut.
Dieđut kulturguovddášfidnu birra
Sámit ožžot Anárii iežaset kulturguovddáža, man ulbmilin lea láhčit sámiide buoret eavttuid iešráđálaččat doalahit ja ovddidit kultuvrra, giela ja servodateallima, dikšut ja ovddidit gielalaš ja kultuvrralaš iešráđđema ja maiddái doarjut sámiid dábálaš eallindiliid ovdáneami.
Lassin ulbmilin lea buoridit vejolašvuođaid juohkit ja oažžut dieđuid sámiin eamiálbmogin.
Sámi kulturguovddážii ráhkaduvvojit lanjat sámekultuvrra doaimmaide, Sámedikki hálddahussii ja maiddái sámi oahpahus- ja dutkandoibmii.
Lassin guovddážii bohtet lanjat Anára gieldda girjerádjodoibmii, sámeservviide ja Lappi leanaráđđehussii.
Kulturguovddáža bruttoviidodat, ns. ollesviidodat lea 4 670 njealjehasmehtera.
Vistti válmmaštuvadettiin doppe barget 64 olbmo.
Čoahkkin-, ráđđádallan-, girjerádjo- ja medialanjat bohtet bálvalit dovdomassii stuorát fidniid meari.
Lappi leanaráđđehus lea juolludan fidnui 5 milj. euro EU-ruhtadeami.
Ieš plánen álggahuvvo ođđajagemánus 2009 ja huksenbarggut álget giđđat 2010.
Plánaid mielde visti váldojuvvo geavahussii jagi 2012 áigge.
Huksenfidnu ja arkitektuvragilvu: jođiheaddji áššedovdi Marjatta Erwe, Senaatti-kiinteistöt, t. +358 40-503 8389, www.senaatti.fi Sámi kulturguovddáža doaibma: hálddahushoavda Juha Guttorm t. +358 400-142 518
Govvamateriála ja arkitektuvragilvvu beavdegirji gávnojit dmu 15.00 maŋŋá: www.samediggi.fi
Dilálašvuohta lea olgun guovssahasteáhteris.
Prográmmas lea musihkka, boradeapmi ja servvoštallan.
Sámediggi ordne bussesáhtuid Heahtás, Ohcejogas ja Vuohčus Anárii sihke ruovttoluotta.
Sáhtu haddi lea 10 € olbmos.
Sámedikki ságadoalli Juvvá Lemet, Klemetti Näkkäläjärvi
Sámedikki válggat doaimmahuvvojit 3.9-1.10.2007.
Evttohasásaheami várás devdojuvvojit válljensearvvi vuoññudanáššegirji ja evttohasa miehtanskovvi, mat máhcahuvvojit, nu ahte leat vuolláičállojuvvon válgalávdegoddái maŋimustá borgemánu 3. beaivve 2007 dmu 16.00.
Skoviid ja dárkilut dieñuid oažžu válgalávdegotti doaimmahagas čuj. Saarikoskentie 4, 99870 Anár, tel. (016) 665 038, (016) 665 027, 050 493 9018 dahje šleañgapoasttain vaalit@samediggi.fi.
Skoviid sáhttá maiddái printet www.samediggi.fi.
Sámi gielladahku – bálkkašumi vuođuStuSat
Sámi gielladahku - bálkkašumi ulbmilin lea addit árvvu sámegielat bálvalusaid ja sámegiela dili ovddideami várás dahkkojuvvon ánssolaš barggu ovddas Suomas.
Bearašbeaiveruoktu Miessi lea ánssolaččat ollašuhttán doaimmastis sámiid gielalaš vuoigatvuođaid ja ovddidan sámegiela dili ja dan seailuma.
Bearášbeaiveruoktu Miessi lea ovdamearka das, mo smávva resurssain ja sitkadis bargguin sáhttá oažžut áigái mearkkašahtti daguid sámegiela seailluheami várás.
Bearašbeaiveruoktu Miessi lea doaibman Eanodagas 10 jagi ja dán áigge Miessi lea dikšon jagiid mielde measta 40 sámemáná.
Miesi dikšungiellan lea sámegiella ja dikšunbargoveaga eatnigiella lea sámegiella.
Mánáiguin barggadettiin lea hirbmat dehálaš systemáhtalaččat geavahit sámegiela váldogielaid nana sajádagas fuolakeahttá.
Miesi bargoveahka lea lihkostuvvan dán barggus ovdamearkkalaččat, daningo bargoveahka lea čatnasan iežas bargui.
Dáinna dikšunbargoveaga čatnasemiin iežas bargui ja nana sámegiela- ja kultuvra máŋggabealat ja soddjilis dáidduin leat ollášuhttojuvvon buot sámemánáid gielalaš vuoigatvuođat, maiddái daid sámemánáid, geaid sámegiela máhttu lea leamaš heittodut.
Sitkadis bargguin lea leamaš mearkkašupmi sámegiela seailumii, mii fas oidno nu, ahte vuođđoskuvlii leat boahtán jahkásaččat sámegielat oahppit, geat lohket sámegiela dahje vázzet oahpu sámegillii.
Sámi gielladahku - bálkkašumi mielde Eanodaga gieldda vástu sámegielat bálvalusaid ovdáneamis ja ovddideamis stuorru.
Veattit roggojuvvojit eatnamis dalán go doallu lea suddan ja daid sáhttá roggat dassážii, go eana fas galbmá čakčat ja šaddá doallu.
lego guohcarássi lieđđu, dalle buhtisteapmi lea álkit ja ” luondu veahkeha ” buhtistanbarggus.
Buhtistuvvon veattit goikaduvvojit ja seailluhuvvojit goike ja itkos sajis ovdamearkan áittis smávva nođđun.
Ávdnedettiin veattit sodjalahttojuvvojit báhkka čázis ja gođa luddejuvvo.
Duvddaveatti lihkahemiin oažžu duodjái háliduvvon hámi.
Gođđimis adno-juvvo bargoneavvun bohccodávttis ráhkaduvvon soairu.
Smávva buvkkoš lea buorre veahkki
vettiid luddemii álggos, muhto dan maŋŋá veattit luddejuvvojit gieđaiguin.
Riikkabeaivvit dohkkehii stáhta jagi 2012 bušeahtas sierramearreruđa sámiid kultur- ja giellabeassedoibmii sámiid ruovttuguovllus.
Ruhtadeapmi juhkkojuvvo sámedikki bokte doaimma ordnejeaddji surggiide.
Oahpahus- ja kulturministeria mieđihii sámediggái stáhtadoarjjan 350 000 euro anárašgiela, nuortalašgiela ja davvisámegiela giellabeassedoibmii sihke 150 000 euro sámemánáid ja – nuoraid giela ealáskahtti doibmii (giellabeasse- ja giellalávgunriekkesdoaibma).
Giellabeassi lea gielalaš uhcitloguálbmoga dahje eamiálbmoga mánáide oaivvilduvvon dikšobáiki, gos buot doaibma dáhpáhuvvá álggu rájes dušše beare sámegillii.
Doaibma čađahuvvo nu ahte lágiduvvo vuollái skuvlaahkásaš mánáide sámegielat beaivedikšu dahje rabas árrabajásgeassindoaibma sihke skuvlalaččaide veaigebeaidoaibma giellalávgunmetoda geavahemiin.
Sámegiela ja – kultuvrra ealáskahtti riekkesdoaibma čađahuvvo nu ahte lágiduvvo vuollái skuvlaahkásaš mánáide ja skuvlalaččaide muhtun beaivve vahkus sámekultuvrii vuođđuduvvi doaibma giellalávgunmetoda geavahemiin.
Sámedikki stivra nannii čoahkkimisttis 2.2.2012 doarjagiid geavahanplánaid.
Nuortalašgiela giellabeassi, Avvil 58 085 €
Sámi gielladahku-bálkkašumi njuolggadusat
Bálkkašumi lea vuođđudan Suoma sámediggi.
Sámi gielladahku bálkkašumi dárkkuhussan lea addit dovddastusa sámegielat bálvalusaid ja sámegiela sajádaga ovddideapmin dahkkon ánssolaš barggus Suomas.
Bálkkašumi dárkkuhussan lea movttiidahttit bálkkašumi oažžu buoridit ain ovddežis sámegiela ovdii dahkkon barggu ja movttiidahttit buot virgeoapmahaččaid buoridit sámegiela sajádaga.
Sámi gielladahku- bálkkašumi mieđiha sámi giellaráđđi.
Mearrádusas ii sáhte váidalit.
Bálkkašupmi rievdá juohke nuppi jagi ja dan dahkamis vástida Sámi Duoji rs válljen sámedáiddár dahje - duojár.
5 § Bálkkašumi mieđiheapmi
Bálkkašumi oažžu sáhttet evttohit sámi giellaráđi lahtut ja várrelahtut giellaráđi čoahkkimis.
Bálkkašupmi mieđihuvvo juohke nuppi jagi sámi giellaráđi mearridan áigge.
Bálkkašupmi mieđihuvvo ovdasajis virgeoapmahaččaide ja servošiidda ja dušše sierra vuođustusaiguin priváhtaolbmui.
Bálkkašumi oažžu válljema galgá vuođustallat čálalaččat sámegillii ja suomagillii.
Bálkkašumi ii sáhte mieđihit seamma orgánai jotkkolaččat almmá sierra vuođustusaid haga.
6 § Bálkkašumi oažžu geatnegasvuođat
Bálkkašupmi geatnegahttá oažžu joatkit barggu sámegiela sajádaga ja sámegielat bálvalusaid buorideami várás.
Dáid njuolggadusaid sáhttá nuppástuhttit sámedikki stivrras.
Njuolggadusat dohkkehuvvon sámedikki stivrra čoahkkimis 25.5.2010.
Dát njuolggadusat leat dahkkon seamma sisdoaluin davvisáme-, nuortalaš- ja anárašgillii sihke suomagillii.
Anára Sámi girkobeivviid prográmmii gullá girkolaš dilálašvuođaid ja konsearttaid lassin maid alladássásaš dáidda- ja duodječájáhus, masa leat bovdejuvvon sámi dáiddárat ja duojárat Ruoŧas, Norggas ja Suomas.
Anára čehppodaga čájehit Aune Kuuva, Merja Aletta Ranttila ja Pekka Hermanni Kyrö.
Merja Aletta Ranttila ođđa govain leat eŋgelat.
Pekka Hermanni Kyrö málagovain fas oaidnit su iežas mihtilmas stiillain ráhkaduvvon muohtaduoddariid.
Girkotekstiillaide gullet maid Lappi ortodoksalaš searvegotti ipmilbálvalusbiktasat.
Go báhpat doaimmahit ipmilbálvalusaid, rohkosbottuid, mysteriaid dahje eará doaimmahusaid, sii geavahit erenoamáš ipmilbálvalusbiktasiid.
Dán geavada vuođđun lea Ipmila profehta Mosesii addin rávvagat goaruhit báhpaide earenoamáš biktasiid bassi doaimmahusaid doaimmaheame várás (2.
” Eŋgeliid stuorra sisaboahtima ” dahjege gávcci ikona lea málen Elli Tiittanen Vihanti-nammasaš báikkis. Su isit Veikko Tiittanen lea duddjon ikonaid vuođuid.
Tiittas-bárragoddi lea skeŋken ikonaid, mat dasto heŋgejuvvojit Njellema ortodoksalaš girku sisdordnii.
Fotográfa Topi Ikäläinen čuovgagovvačájáhus Davvitempelat muitala min bismagotti historjjá ja dán beaivvi birra, ja nuortti ortodoksalaš girku rikkes árbevieru birra min bismagotti guovllus.
Sámi Duodji ry buktá čájáhussii aktiivvalaš duojáriid, geat ovdanbuktet duddjoma ja čájehit iežaset
dujiid. Suoma sámiid oktasaš duodjesearvi vuođđuduvvui jagis 1975, ja dalle searvvi namman lei
Sápmelaš Duodjárat ry.. Anáris ja Heahtás leat searvvi doaibmabáikkit, gos leat duodječájáhusat
Dasa lassin doppe sáhttá oastit sámi girjjálašvuođa ja musihka.
Čájáhusa rahpá Sámedikki sátnejođiheaddji Klemetti Näkkäläjärvi, ja bisma Samuel Salmi sivdnida čájáhusa.
Čájáhus bistá dušše golbma beaivve, nu ahte gánnáha gal doapmat Anárii girkobeivviid áigge 12. – 14.6., juos háliida oahpásmuvvat dáid dujiide.
Lassedieđuid čájáhusa birra addá Anni Näkkäläjärvi, Sámedikki skuvlen- ja oahppamateriáladoaimmahat, tel. +358 (0)10-839 3117.
Stáhta bušeahtas sámegielat kultuvrra ovddideapmái ja sámeservviid doaibmamii (ng. sápmelaš kulturmearreruhta) jahkái 2013 lea čujuhuvvon 182 000 euro, mas 10 650 euro Ohcejoga sámegirkostobuid bajásdoalu várás.
Jagi 2009 stáhta bušeahttaárvalusas lea evttohuvvon 205 000 euro
Doarjjaohcamušaid galgá doaimmahit kulturlávdegoddái maŋimustá 30. skábmamánu 2008 rádjai čujuhusain:; Sámediggi, Kulturlávdegoddi, PL 41, 99981 OHCEJOHKA.
Ohcanskoviid ja lassedieñuid fidne kulturčállis tel. 010 839 3103 ja fáksa 010 839 3131 sihke šleañgapoastta bokte
Mii bovdet buot sámedoaibmiid guorahallat boahttevuođa deaddosurggiid ja ovddidit veahkkeruđaid čujuheami servošii dehálaš fidnuide.
Seminára iđitbeaivvi geavahat ohcanmeannudeami sihke kulturmearreruđa teknihkalaš rávvagiid gieđahallamii sihke gullat sierra ruhtadangálduid birra ja veaigebeaivve álggahat vuođđoságain Sámedikki " dáidda-, duodje- ja kulturpolitihkalaš " - prográmmahápmosa birra.
Seminára loahpas almmustahtto Sámedikki kulturlávdegotti mieđihan kulturbálkkašupmi.
Nuvttá ja buohkaide rabas dilálašvuođa lágida Sámedikki kulturlávdegoddi.
Prográmma gávdno čujuhusas: www.samediggi.fi
Diidalámppá lea mánáidkulturguovddážiid fierpmádat, man dárkkuhussan lea ovddidit mánáid ja nuoraid dáidda- ja kulturbálvalusaid olles riikkas doarjumiin dálá mánáidkulturguovddážiid doaimma ja ovddidit dás namuhuvvon bálvalusaid šaddama dohko, gos dat eai vel leat.
Juohke Diidalámpá-fierpmádaga lahtus lea iežas dáidasuorgeguovdasaš ovddidansuorgi mánáidkultuvrras.
Diidalámppá mánáidkulturdoaibma lea viidánan jagiid áigge árbevirolaš kultursektoras oassin viidásut dáidda- ja kulturbajásgeassima, ja oassin dearvvasvuođa ja buorredili guoskevaš barggu.
Viđajahkásaš doaibmaáigodagas 2009-2013 Lappi mánáidkulturfierpmádahkii gullet Giema, Giemajávrri, Roavvenjárgga ja Durdnosa gávpogat, Ranua gielda ja Sámediggi, mii doaibmá Eanodaga, Anára, Soađegili ja Ohcejoga gielddain.
Sámi mánáidkulturguovddáža doaimma ruhtadit Oahpahusministeriija, sámeguovllu gielddat (Eanodat, Ohcejohka, Soađegilli ja Anár) ja Sámediggi.
Fierpmádaga lahtuid bušeahtain Oahpahusministeriija doarjaga oassi sáhttá leat eanemustá bealli ja lahtuid iežasruhtaoassi fas uhcimustá bealli.
Ruhtadanmearrádusat bargojit jahkásaččat.
Sámi mánáidkulturguovddáš joatká sámemánáid- ja nuoraid giela ja kultuvrra doarjuma bargobájiid, teemabeivviid ja dáhpáhusaid bokte.
Dáiddasurggiin dorjojuvvojit erenomážit sáme kultuvra ja maiddái ráidogovvii ja mediabajásgeassimii gullevaš doaibma.
Cuoŋománnu lea šuvggihan ja álggahan Sámi mánáidkulturguovddáža ja skuvllaid ja maiddái beaiveruovttuid oktasaš plánaid čohkkema doaibmajahkái 2009.
ja vuosttas Suomas sámegillii almmustahtton ráidogovvasárguma rávvagat Smávva oahpis ráidogovaid sárgumii.
Jagi 2009 Diidalámpá-doaimmas váldojuvvo maiddái vuhtii Máná vuoigatvuođaid ávvujahki.
Dán jagi dollojuvvo ON:id Máná vuoigatvuođaid soahpamuša 20- jagi ávvujahki.
Sámenuorat Suomas - seminára 10.10.2012 Riikkabeaivvit, Pikkuparlamentti
Sámedikki nuoraidráđđi ja Suoma Sámi Nuorat ro lágidedje Helssegis seminára sámenuoraid dáládilis ja boahttevuođas Suomas.
Árbevirolaš ealáhusaid dáládilli, eatnigiela mearkkašupmi, sámi oahppoplána dehálašvuohta ja olgosápmelašvuohta ledje guovddáš áššit, maid nuorat bukte ságaineaset ovdan.
Sámenuoraid oainnuid lassin seminárai ledje bovdejuvvon buot riikkabeivviin čohkkájeaddji bellodagaid ovddasteaddjit panelaságastallamii, mas bellodagat ožžo vástidit guđege bellodaga linjá mielde sámiide ja eandalit sámenuoraide guoski gažaldagaide.
Seminára rabai Suoma sámedikki ságadoalli Klemetti Näkkäläjärvi.
Näkkäläjärvi loktii iežas sáhkavuorustis ovdan buorrin ovdamearkan váikkuhanvejolašvuođain nuoraid aktiivvalašvuođa sámepolitihkas.
Sámedikki nuoraidráđi ságajođiheaddji Laura-Maija Niittyvuopio muitalii sáhkavuorustis nuoraid vejolašvuođain ja hástalusain váikkuhit iežaset áššiide. ”
Sámenuoraide lea bohciideamen vejolašvuohta váikkuhit sámenuoraid sajádahkii.
Riikkaviidosaččat dán vejolašvuođa bohciideami galgá dorvvastit ekonomalaččat bissovaš čovdosiiguin ja resurssaiguin. ”
Panelaságastallamis ledje báikki alde Suoma Guovddáš (Suomen Keskusta) - bellodaga Simo Rundgren, Suoma Sosiálademokráhtalaš Bellodaga Johanna Ojala-Niemelä, Suoma Ruoŧŧelaš álbmotbellodaga Astrid Thors, Kansallinen Kokoomus - bellodaga Heikki Autto ja Ruoná Lihtu Outi Alanko-Kahiluoto.
Panelas erenomážit áigeguovdilis áššin badjánii ILO 169-soahpamuš, ja dasa ovdan boahtán guokte sierralágan oainnu sámenuoraid iežaset gažaldagaide.
RKP ja Ruoná lihtu ovddasteaddjit dajaiga bellodagaid linnján doarjut nannosit ILO 169-soahpamuša ratifiserema.
Suoma Guovddáš - bellodaga, Kansallinen Kokoomus bellodaga ja SDP ovddasteaddjit dadje bellodagaid oaidnun, ahte ILO-169-soahpamuša ii dál leat vejolaš ratifiseret, dasgo bellodagat gáibidit detáljaid dárkilut geahčadeami, ee. sápmelašmeroštallamis ja eanariektegažaldagain.
RKP ovddasteaddji Thors lei heahkastuvvan eará ráđđehusbellodagaid (Kok, SDP) negatiiva oainnus, dasgo dán ráđđehusbaji ráđđehusprográmmas lea oaivil ratifiseret gažaldatvuloš soahpamuša.
Semináras Suoma sámenuoraid ságajođiheaddji Tuomas Aslak Juuso deattuhii ON:a eamiálbmogiid vuoigatvuođaid julggaštusa mearkkašumi oppa sámekultuvrra ja – giela ovddideamis ja oktan guovddáš áššin ILO 169-soahpamuša ratifiserenproseassas. ”
ON:a eamiálbmogiid vuoigatvuođaid julggaštus ja ILO 169-soahpamuš sulastahttet sisdoaluset dáfus sakka nuppiideaset.
Suopma lea mu mielas nannosit čatnasan ON:a eamiálbmogiid vuoigatvuođaid julggaštussii sihke dan sierra artihkkaliidda ja dan galggašii váldit vuhtii ILO 169-soahpamuša ratifiserenproseassas. ”
Semináras nuorra sápmelaččat bukte ovdan sámekultuvrii guoski hástalusaid, muhto goit guđege nuora ságas vuhttui luohttámuš boahttevuhtii !
Sámenuoraid musihkka boahtá Roavvenjárgii
- badjel 300 nuora sámenuoraid dáiddadáhpáhussii
Roavvenjárgga gávpoga nuoraidbáiki Mondes lávlojuvvo, juigojuvvo ja loaiddastuvvo davvisáme-, anáraš- ja nuortalašgielaiguin beassážiid maŋŋá.
Dáiddadáhpáhus lágiduvvo dál vuosttas háve sámeguovllu olggobealde.
Dáiddadáhpáhus háliiduvvui lágiduvvot Roavvenjárggas, go gávpogis ásset mearkkašahtti olu sámenuorat, geat eai ovdal leat oassálastán dáiddadáhpáhussii ja dušše muhtimat leat ožžon sámegiela oahpahusa skuvllas.
Váldolágideaddji sámediggi hálida, ahte dáiddadáhpáhus lea nu máŋggaid sámenuoraid olánmuttos go vejolaš.
Dáhpáhusa oktan dárkkuhussan lea maiddái movttiidahttit sámegiela lohkamii.
Dáiddadáhpáhus doarju nu nuoraid dáiddalaš áiggeájiid go sámegiela geavaheami.
Máŋggat beakkán sámedáiddarat leat ožžon vuosttas loaiddastanvásáhusaid justa dán dáhpáhusas.
Sámenuoraid dáiddadáhpáhusa temán lea dán jagi musihkka sierra šlájaiguin.
Dáhpáhussii leat almmuhan 22 musihka loaiddasteaddji dahje joavkku, main leat oktiibuot 150 gilvui oassálasti.
Nuorat bohtet dáhpáhussii measta buot sámeguovllu skuvllain.
Roavvenjárggas fárrui leat almmuhan golbma joavkku / loaiddasteaddji.
Dáhpáhussii lágiduvvojit linnjabiila sáhtut birra sámeguovllu.
Dáhpáhus álgá gaskavahku cuoŋománu 7. beaivve Nivavaara vuolledási skuvllas dmu 18.30 Giron sámeteáhtera čájáhusain Ovtta guovvamánoija (Yhtenä helmikuun yönä).
Eahket joatkašuvvá nuoraidbáiki Mondes dmu 20.00 lágiduvvon konserttain, gos sámegillii rokkaa SomBy.
SomBy lea beakkán Suoma lassin Norggas ja Ruoŧas.
SomBy álggaha Roavvenjárgga dáhpáhusas debyyttialbumi Álas eana (alaston maa) almmustahttinturnea.
Sámi Duodji ry - duodjesearvi oassálastá dáhpáhussii doppe čájehemiin ja vuovdimiin buktagiid.
Oahpahusministeriija ruhtada goittotge sámenuoraid dáiddadáhpáhusa maiddái dán giđa.
Lobis lea suohtas ja ivdnás sámenuoraid ávvudeapmi, go sámegávttat sámenuorat almmustuvvet Roavvenjárgga gáhttagovvii !
Buot dáhpáhusaide lea friija sisabeassan.
Sámenuoraid dáiddadáhpáhusa plakáhta, man lea plánen nuortalaš dáiddastuđeanta Tanja Sanila.
dmu 15.45 Rahpansánit, Prof. Antti Uutela, Dearvvasvuođa ja buorredili lágádus
15.50 Kultuvrralaččat heivehuvvon dearvvašvuođaovdánahttin ja dearvvašvuođabálvalusat - manne ja mainna lágiin ?
Dr. Ole Mathis Hetta, Sámi servodatmedisiina senior-ráđđeaddi, Dearvvasvuođadirektoráhtta, Norga
16.15 Nuorra sápmelažžan Ruoŧas: eallineavttut, dearvvasvuohta ja alkohola geavaheapmi Lotta Omma, Psykologa, Psykoterapeut, Institution för klinisk vetenskap, Enheten för Psykiatri, Ubmi Universiteahtta
16.40 Buresbirgenriikka ja ođđaáigásaš eallima váikkuhusat sápmelaččaid dearvvasvuhtii Dr. Heidi Eriksen, (Vastaava terveyskeskuslääkäri ?)
Vásttolaš dearvvasvuođaguovddášdoavttir, Ohcejohka
17.05 Ságastallan Dr. Lydia Heikkilä, Sámediggi, Davvi-Suoma sosiálasuorggi
gelbbolašvuođaguovddáš, Sámeossodat
Buresbirgenriika bođii Davviriikkaid sámeguvlui viehka maŋŋit ja johtilis áigetávvaliin.
Buresbirgenbálvalusaid atnuiváldin ovttas servodaga eará modernisašuvdnaovdánemiin leat buktán stuorra hástalusaid árbevirolaš sámeinstitušuvnnaid doaimmaide, sápmelaččaid eallinvugiide ja kultuvrralaš meannudanvugiide.
Prinsihpas buresbirgenriikaideologia vuođđuduvvá dásseárvvu prinsihppii, man figgamuššan lea buvttadit ovttalágan bálvalusaid buohkaide fuolakeahttá olbmo duogážis.
Dásseárvvu ulbmil ollašuvvá viehka bures váldoálbmoga buohta go čuozáhatjoavkku dárbbut ja duogáš leat oalle seammasullasaččat.
Unnitloguálbmogiid ja sin sierradárbbuideaset dáfus guorahaladettiin loahppaboađus sáhttá goit leat eahpedásseárvosaš.
Dán čoahkkaneami ovdaságat fállet refleksiivvalaš sámeperspektiivvaid sihke sosiála- ja dearvvasvuođabálvalusaid buvttadeapmái, dearvvasvuođaovddideapmái ja sápmelaččaid dearvvasvuođadillái guoski guovddáš gažaldagaide deattuhemiin erenomážit kultuvrralaš perspektiivva.
- Solo- ja joavkkodánssat oassálastet seamma luohkás.
- Joavku lahtuin 1/3 ožžot leat nuorabut dahje boarráseappot.
- Dánssa guhkkodat lea eanemustá 6 minuhta.
- Ámmátlaš dánsaskuvlejumis leahkki studeanttat eai oažžo oassálastit dáhpáhussii.
Riikkaviidosaš dáhpáhussii seamma joavkku oažžu oassá-lastit dušše ovttain čájáhusain.
- Ovttaskas nuorra sáhttá oassálastit máŋgga sierra čájáhussii, jus fal joavkus leat 2/3 ođđa čájáhallit.
- Lassedieđut Kuopio MOVES-dáhpáhusas čujuhusas: http://iis.kuopio.fi/moves /
Bábergirjji siidomearri dahje sturrodat ii leat ráddjejuvvon 3.
Girjji oažžu ráhkadit ovttasbargun dahje okto 4.
Girjjis ožžot leat čállosat, govat, čuovgagovat, musihkka... Geavat fantasiija !
CD-girji ráhkaduvvo dihtoriin.
Geavat buot teknihkalaš vejolašvuođaid ja prográmmaid mat dihtoris gávdnojit.
Oza ideaid maid interneahtas ja girjerád-josis.
Sihke báber- ja CDgirjjit leat oaidnin láhkái Heahtás 27.3.2008 sierra čájáhusjanjas.
ma dahje ovdanbuktima báhpára ala (vejolaččat govain / govaiguin ja teavsttain).
Rekláma biddjojuvvo oidnosii čájáhuslanjas ovttas.
Reklámas galget leat oanehaččat čuovvovaš dieđut: girjji namma ja hábmi, sisdoallu, girjedahkkit / girječállit ja govaid etc. ráhkadeaddjit.
Molsaga ođđa nummir lea 010 839 3100.
Telefonmolssa bálvala árgabeivviid dmu 9.00–15.00.
Nuppástusa mielde Sámedikki áššehasbálvalus ja olbmuid fáhten buorránit.
Áššehas sáhttá riŋget olbmo telefonlaktagii juogo njuolgga gažaldatvuloš olbmo njuolggaválljennummiriin 010 839 + njealjenummira vuollenummiriin.
Sámedikki bargoveaga ođđa telefonnummirat gávdnojit čujuhusas www.samediggi.fi &gt; Oktavuohtadieđut.
Hattit dollet sisttiset 22 % árvvulassevearu.
Olgoriikkain riŋgedettiin hatti meroštallá báikkálaš operáhtor.
Sámedikki mátketelefonnummiriidda riŋgejuvvon háleštemiid haddi lea áššehačča geavahan operáhtora mátketelefonhattiid mielde.
Duottar-Lappi luonddu- ja kulturguovddáš
Sámedikki Heahtá doaimmahaga ođđa doaibmalanjat leat Duottar-Sámi luonddu- ja kulturguovddážis, gos seamma áigge ávvuduvvo sihke doaibmasaji viiddidanbargu ja johtti sámiid eallima govvideaddji ođđa čájáhus ja ođđa luonddučájáhus.
Buresboahtin oahpásnuvvat Sámedikki doaimmahahkii ja gáhkkogáfiide !
Gárri lea muorra boradanlihtti.
Sápmelaččain leamašan árbevirolaččat máŋggat gárit sierra borramušaid seailluheami várás dahje fállun stellema várás.
Sámi gielladahku - bálkkašumiin addojuvvo dovddastus Suoma sámegielat bálvalusaid ja sámegiela sajádaga ovddideami buorrin dahkkon ánssolaš barggus.
Sámi giellaráđđi lea čoahkkimis 18.11.2010 mearridan mieđihit ovttamielalaččat jagi 2010 sámi gielladahku - bálkkašumi Meahciráđđehussii čuovvovaš vuođustusaiguin:
Sámegielaid boahttevuođa sihkkarastima várás lea dehalaš, ahte sámegielat bálvalusain dahkkojuvvo lunddolaš, oinnolaš ja lávga oassi virgeoapmahašdoaimmaide, bálvalusaide ja rekryteremii.
Sámegielat bargiid rekryteremiin - bidjamiin sámegiela dáiddu virggidikšuma eaktun dahje ánsun - sáhttá buoridit lunddolaš vugiin iežasgielat bálvalusaid.
Meahciráđđehus lea doaibman ovdamearkkalaččat sámekultuvrra árbedieđu seailuma buorrin sámegielat báikenamaid čoaggin- ja olggosaddindoaimmain.
Sin almmustahttán čielggadeapmi Nuorta-Anára sámegielat báikenamain lea erenomáš dehalaš nuortalaš- ja anárašgielaid lundui gulavaš kulturdieđu seailumii.
fi-internetbálvalus lea erenomáš.
Das leat gávdnomis ávkkálaš dieđut Meahciráđđehusa bálvalusain ja doaimmain.
Vehádatsámegielaid vuhtii váldin Meahciráđđehusa olggosaddindoaimmas lea ovdamearkkalaš.
Virgeoapmahašbálvalusat leat fállojuvvon oalle dávjá čálalažžan; Meahciráđđehus fállá dákkár áššehasbálvalusaid lassin maiddái sámegielat bálvalusa.
Dat lea bálkáhan vuosttas virgeoapmahažžan Suomas, sámediggi fárrui logadettiin, sámegielat dieđiheaddji.
Iežasgielat dieđiheaddji bálkáheapmi sámiid ruovttuguovllus lea buoridan ovddežis dan sámegielat bálvalusaid: Meahciráđđehus doaibmá nappo ovdagovvan maiddái eará virgeoapmahaččaide.
Meahciráđđehus lea doaibman buohkanassii ovdamearkkalaččat sámi giellalága ollašuhttima várás, ja sámediggi sávva, ahte bálkkašumi mielde Meahciráđđehus figgá buoridit ain ovddežis erenomážit anáraš- ja nuortalašgielat bálvalusaid bargamiin dain Meahciráđđehusa lunddolaš doaimma oasi.
Sámi gielladahku - bálkkašumi mielde Meahciráđđehusa vástu sámegielat bálvalusaid ovddideamis lassána, ja sávašeimmet ahte dat boahttevaš doaimmain joatká ovdamearkkalaččat doaimma sámegielat bálvalusaid viidásabbot ovddideapmin.
Sámediggi sávvá, ahte bálkkašupmi movttiidahttá Meahciráđđehusa joatkit sámegiela sajádaga ovddideami servodagas ja movttiidahttá bealistis maiddái eará virgeoapmahaččaid buoridit iežaset sámegielat bálvalusaid.
Munnje lea stuorra illu ja gudni leat otne dáppe dán beaivve, mii šaddá leat hui mearkkašahttin Davviriikkaid sápmelaččaid vuoigatvuoñaid hárrái.
lea otne guoññán evttohusas Davviriikkaid sámeministeriidda ja sámedikkiid ságajoñiheaddjiide.
Davviriikalaš sámesoahpamuš lea buorre álgun sápmelaččaid vuoigatvuoñaid ollášuvvamii.
Áššedovdiidjoavku lea válmmaštallan soahpamuša buhttásit vuoigatvuoñalaš vuoñuštusaiguin.
Dán ferte váldit vuhtii miehtá dán proseassa.
Sápmelaččaid mielas orru leamin nu, ahte aiddo sii leat dat oassebealli, guhte lea šaddan dahkat eanet kompromissaid go earát.
” Mii sámit, leat oktasaš čearda, eaige riikkaid rájit galgga rihkkut min čeardda oktavuoña. ”
Ná julggáštuvvui jagis 1986 Sámiid konfereanssas Åres, Ruoŧa bealde.
Áiggiid čaña leamaš čielggas dat, ahte riikkaid ráját hehttejit sápmelaččaid ovttasbarggu rájáid rastá.
Ovttasbarggu dahká váddáseabbon eandalit dat, go buot stáhtat gieñahallet sápmelaččaide guoskevaš áššiid sierra láhkái, stáhtain leat earálágan láhkaásaheamit ja earáláganis riekteortnegat.
Dan seammát Åre konfereanssas, sullii 20 jagi dassái álggahuvvui bargu oažžut áigái sámesoahpamuša.
Soahpamušbargu lea deahálaš proseassa, mainna dohkkehit, dorvvastit ja dahkat oktilažžan sápmelaččaid vuoigatvuoñaid, sihke ovddidit sápmelaš servodaga rájáid badjel.
Ruoššariika ii leat vel mielde Davviriikkaid ovttasbarggus.
Lea čielggas, ahte Davviriikkaid ovttasbargu sápmelaš áššiin lea álkkibu, go Davviriikkathan dahket juo muñuidge olu ovttasbarggu.
Sávvamis dilli šaddá boahtteáigái nuppástuvvat ja Ruoššariika livččii mielde Davviriikkaiguin seammá árvosažžan ovddideamin sápmelaččaid sajádaga álgoálbmogin, geaid eana lea juogaduvvon njealji riikka gaskka.
Davviriikalaš soahpamuša dohkkeheami maŋŋá bivdit Suoma, Norgga ja Ruoŧa geahččalit oažžut maid Ruošša fárrui sápmelaččaid diliide ja vuoigatvuoñaide guoskevaš soahpamušbargui.
Vaikke Suoma vuoññoláhka dovddastage sápmelaččaid álgoálbmogin, de dat ii leat álo váldon duoñalaččat, ovdamearkka dihte virgeoapmahaččaid doaimmain.
Dán ektui lea Davviriikkaid sámesoahpamušproseassa movttiidahtti spiehkastat.
Áššedovdijoavkku ásaheapmi, dan čoaggádus ja bargovuohki leat jearggalaččat čuvvon dan jurdaga, mainna ohcalit áddehallama gaskal golmma Davviriikka ráññehusa ja dáid riikkaid sápmelaš álgoálbmoga.
Maiddái evttohuvvon soahpamušteaksta vástida jurdaga servodatlaš soahpamušas golmma stáhta ja sámi álbmoga gaskka, daningo soahpamuš sáhttá boahtit fápmui duššefal dalle, jos nášuvnnalaš parlameanttat ja sámedikkit dohkkehit dan.
Dás lea váldon duohtan dat jurdda, ahte sápmelaš lea golmma Davviriikka áidna álgoálbmot, iige duššefal álgoássi.
Dás leat čuvvon progressiivvalaš ja seammás vuoiggalaččat nana hábmemat, earret earáid sámi álbmoga iešmearrideamis.
Nuppe dáfus evttohusas leat maid kompromissat, maid sápmelaččat eai buriin dohkket.
Eanavuoigatvuoñaide guoskevaš mearrádusat eai buvtte čovdosiid dan eahpesihkkarvuhtii, mii lea álfárot menddo guhká joatkašuvvan, ja mearrádusat oalle guhkás geardduhit daid prinsihpaid, mat muduige leat fámus - " dušše " daid ollášuvvan lea vuorddihan.
Dákko háliidivččen sávvat lihku Norgii Finnmárkolága ovddas, mii lea buorre ovdamearka das, ahte eanavuoigatvuoñalaš áššiin sáhttá ovdánit rievttes guvlui.
Sámesoahpamuš šaddá sihkkarit veahkehit das, vai seammasullásaš ovdáneapmi boañášii maiddái Supmii ja Ruŧŧii.
Dán soahpamušteavsttas livččiimet háliidan oaidnit máŋgga sajis garrasut sániid.
Ovdamearkan evttohuvvon mearrádus boazodoalu birra aiddofal sápmelaš ealáhussan ja sápmelaš kultuvrra hámi vuoññun lea smáittes kompromissa dan ektui, go Ruoŧas ja Norggas boazodoallu lea juo árbevirolaččat sápmelaččaid oktoriekti ja Suoma EU-miellahttošiehtadusa beavdegirji nr. 3 attášii maiddái Supmii dákkár vejolašvuoña.
Nuppe dáfus artikla sáhttá dulkojuvvot duššefal nu, ahte áiggi mielde boazodoallu šaddá leat sápmelaččaid oktoriekti maiddái Suomas oktan daid sirdinnjuolggadusaiguin, mat dorvvastit seammá rievtti maiddái eará boazoolbmuide.
Ammat dattege soahpamuševttohusa buorit bealit buktet eanet go soahpamuša váilevuoñat ja kompromissat.
Dán dihte mii leat luohtevaččat dasa, ahte soahpamuš dohkkehuvvo joñánit, juogo daninassii dahje oktasaččat soabaduvvon rievdadusaiguin, ovttasráñiin sápmelaš áššiin vástideaddji ministeraid ja sámedikkiid gaskka.
Dan maŋŋá soahpamuš sáddejuvvo cealkámušaid várás sápmelaš ja ii-sápmelaš oassebeliide, ná láhčit vejolašvuoñaid soahpamuša vuolláičállimii ja daidda doaimmaide, maid soahpamuš eaktuda ieš guhtege riikkas.
Golmma riikka sámeparlamentarihkkáriid vuosttas konfereansa dollui Johkamohkis, Ruoŧa beali Sámis, 24:át beaivve guovvamánus 2005.
Konfereansa dohkkehii Johkamohki julggáštusa, mas daddjo, ahte:
” Mii vuordit, ahte sámedikkiide addojuvvo vejolašvuohta oassálastit dievas lahttun riikkaidgaskasaš ráññádallamiidda loahpalaš soahpamušteavstta birra.
Sápmelaččaid gáibidan eaktu lea, ahte loahpalaš soahpamušteavsttas ii sáhte mearridit iige dan sáhte ratifieret almma sámedikkiid dohkkeheami. ”
Earenoamáš bures doaibman áššedovdiidjoavku, man Suoma, Norgga ja Ruoŧa ráññehusat ásahedje ovttas sámedikkiiguin, lea válbmen Sámesoahpamuša.
Proseassa galgá dás duohkoge leat sápmelaččaid ja ráññehusaid oktasaš ja ovttas mearriduvvon.
Davviriikkaid sápmelaččat vurdet, ahte Suoma, Norgga ja Ruoŧa ráññehusat ovttas sámedikkiiguin ovddidit soahpamuša joatkkaválmmaštallama almma ájihusa.
Go soahpamuš boahtá fápmui, dát ráját šaddet unnit aht unnit eastadit sápmelaččaid oktavuoñaid ja ealáhusaid sáhttá doaimmahit riikkas riikii.
Sápmelaččaid árbevirolaš eanageavaheapmi nannejuvvo ja dat dohkkehuvvo duohtan, ahte Suoma, Norgga ja Ruoŧa riikkaid davveoasit leat ásahuvvon sápmelaš álbmoga Sámi eatnama ala.
Háliidan vel oktii giitit buohkaid, geat leamaš dán barggus mielde, Suoma, Norgga ja Ruoŧa ráññehusaid ja sámedikkiid, muhto buot eanemusat giittán áššedovdiidjoavkku, mii lea bargan professor Carsten Smith joñihemiin.
Sámedikki stivra dohkkehii Senaatti-giddodagain válmmaštallojuvvon kulturguovddážii guoski láigosoahpámuša.
Sámediggi lea álggahan fitnu ollašuhttimii gullevaš doaimmaid ovttasbarggus Senaatti-giddodagain ja Anára gielddain.
Senaatti lea válmmaštallamin arkiteaktagilvvu, man lea mearri álggahit giđđat 2008.
Ieš plánemii lea dárkkuhus beassat jagi 2009 ja huksen álggahuvvo dálá áigetávvala mielde giđđat 2010.
Kulturguovddáš galggašii válmmaštuvvat maŋimustá álgogiđa 2012.
Sámediggi čielggada vejolašvuođaid oassálastit plánema vuolde leahkki Nuortalaškultuvravuođđudusa doaibmamii ja Čeavetjávrái plánejuvvon Nuortalaš guovddáža áigáioažžumii.
Dasa lassin Sámediggi čielggada vejolašvuođaid láigohit plánejuvvon Nuortalašguovddážis doaibmalanjaid boahttevuođas vejolaččat bálkáhuvvon nuortalaš giela jorgaleaddji várás.
Nuortalašgiella ja – kultuvra leat duođalaččat áitatvuolde ja dárbbašit viidásit sámeservodaga doarjaga.
Sámedikki oassálastinvejolašvuođat plánejuvvon nuortalaččaid kultuvrra, giela ja ealáhusaid doarju doaimmaide leat goittotge gitta Sámedikki iežas stáhtaruhtadeami dilis boahttevaš jagiin.
Sámediggi doarju nuortalaččaid kultuvrra bajásdoallamii ja ovddideapmái guoskevaš doaimmaid ja Nuortalašguovddáža áigáioažžuma iežas vejolašvuođaid rámain.
Nuortalašguovddáža plánen laktása jagi 2006 álggahuvvon ja Sámemuseavuođđudusa hálddašan Ealáhusat ja nuortalaškultuvra giehtalágaid-prošektii, man ruhtadeaba Lappi Bargo- ja Ealáhusguovddáš (TE-keskus) ja Anára gielda.
Fidnoplána mielde Nuortalaš guovddáža bajásdoallin ja huksejeaddjin vuođđuduvvo Nuortalaškultuvravuođđudus, mii háŋke dárbbašlaš váriid ruovttueatnamis ja olgoriikkain.
Sámedikki gielladoaimmahagas ii doisttážii leat nuortalašgiela jorgaleaddji.
Sámediggi ii dohkket eana- ja meahccedoalloministeriija aiddo dahkan mearrádusa máksit dušše beali boraspiriid álgojagi áigge boazodollui dagahan vahágiin.
Sámediggi gáibida, ahte vahágat galget buhtaduvvot fámus leahkki láhkaásahusa mielde dievaslaččat ja dálán.
Eana- ja meahccedoalloministeriija lea spiehkastan ovddit jagiid vuogis ja buhtadan boraspirevahágiid ovttageardásažžan, mii mearkkaša dušše beali buhtádusas, man láhkaásahus geatnegahttá máksit.
Boraspirevahágiid buhtádeamis addojuvvon láhkaásahusa mielde dievas buhtádus oaivvilda bohcco geavatlaš árvvu buhtádeami guovttegeardásažžan.
Sámedikki ceal kámušas Gálddoaivvi meahcceguovllu ja Sámmotjeakki-Vádjotjeahkki jekkiidsuodjalanguovllu dikšun- ja geavahanplánas sáddejuvvo mediai sierra dieđ áhus dan maŋŋ á go cealkámuš lea čállojuvvon loahpalaš hábmái čoahkkima gieđahallam a mielde.
Senaatti-giddodagat / Sámediggi
- Senaatti-giddodagat ordne plánemis almmolaš arkiteaktagilvvu
Sápmelaččat ožžot Anárii iežaset kulturguovddáža, man ulbmilin lea ásahit sápmelaččaide buoret vejolašvuoñaid eaktodáhtus doalahit ja ovddidit iežaset kultuvrra, giela ja servodateallima, dikšut ja ovdánahttit tiežaset gielalaš ja kultuvrralaš iešmearridanhálddahusa sihke doarjut sámiid oktasaš eallindiliid ovdáneami.
Dasa lassin mihttomearrin lea buoridit vejolašvuoñaid viiddidit ja oažžut dieñuid sápmelaččain álgoálbmogin.
Sámekulturguovddážii bohtet sajit sámekultuvrralaš doaimmaide, Sámedikki hálddahuslaš doibmii ja sámiid oahpahus- ja dutkamušdoaimmaide.
Kulturguovddáža guokte váldogeavaheaddji leaba sápmelaččaid iešmearridanorgána Sámediggi ja stáhta oahppolágádussan doaibmi Sámiguovllu oahpahusguovddáš.
Dasa lassin guovddážii bohtet sajit Anára gieldda girjerádjosii, sámeservviide ja Lappi leanaráññehussii.
Vistti plánen álggahuvvo oññajagimánus 2009 ja huksendoaimmaid beassá álggahit giññat 2010.
Sámekulturguovddáš lea mearriduvvon huksejuvvot Juvddujohgáddái Anára kirkosiidii, man atnet leat Suoma beali sápmelaččaid hálddahuslaš ja kultuvrralaš guovddážin.
Anára kirkosiiddas leat Sámedikki lassin maid Siida (Sámemusea ja Davimus-Sámi luondduguovddáš), Sámeguovllu oahpahusguovddáš ja Yleisradion sámeovttadat (Sámi Radio).
Sámekulturguovddáš lea plánejuvvon leat oassin dán oppalašvuoñas nu, ahte dát lágádusat ja organisašuvnnat dorjot nubbi nuppi.
Sámekulturguovddážis šaddá Suoma beali sápmelaččaid iešstivrejumi sihke ealáš ja ovdáneaddji kultuvrra symbolan.
Kulturguovddáš lea oktanaga nu sápmelaččaid parlameantaviessu go kultur-, skuvlen- ja čehppodatguovddáš ja maiddái dáhpáhusviessu gos earálágan čoahkkimat, musihkka-, filbma- ja teáhterčájáhusat dollojuvvojit.
Dát oassedoaimmat leat lávgalágaid ja dorjot nuppiideaset nu sisdoalu go sajige dáfus.
Sámekulturguovddáš boahtá máŋggaid oassedoaimmaidisguin geasuhit guvlui eanet olbmuid ja doalahallat sámi nuoraid háliidusa fárret eret iežaset ruoktoguovllus.
Kulturguovddáš fállá skuvlejuvvon sámenuoraide oñña bargovejolašvuoñaid, čohkke oktii sierra surggiid sápmelaš čehpiid ja doaibmá sámeservodaga ofelažžan, mas sierra surggiid čeahpit ovdánahttet sámeservodaga árbevirolaš árvvuid, dieñu ja máhtu vuoñul.
Fidnus leat maid positiivvalaš váikkuhusat guovllu bargguiduhttimii, eallinvuoibmái ja sosiálalaš buresbirgejupmái.
Máŋggabealát sajit bálvalit earálaganis doaimmaid
Senaatti-giddodaga mihttomearrin lea hukset sámekultuvrra čalmmuštahtti arkiteaktalaččat buori vistti.
Senaatti-giddodagaid doaimma mielde vistái leat ásahuvvon čavga birasulbmilat ja eallenagi mihttomearit ja dat plánejuvvo lávga ovttasbargguin dan boahttevaš geavaheaddjiiguin.
Vistti guovddáš sadjin šaddet leat rabas guovddášlatnja gos máŋggalágan doaimmaide ja bálvalusaide lea sadji ja dan birra leat čoahkis sajit álbmogii, čájáhallamiidda ja máŋggalágan doaimmaide, girjerádjui ja restauráŋgii.
Čájáhallan ja máŋggadoaimma sajit geavahuvvojit Sámedikki iežas kulturdoaimmaide ja doaluide. Sámeguovllu oahpahusguovddáža oahpahuslatnjan ja čoahkkimiidda, kongreassaide ja ávvudoaluide.
Sajiid sáhttá maid láigohit dálu olggobeali geavaheaddjiide.
Hálddahus- ja oahpahussajit leat čoahkis iežaset guovlun, goitge nu, ahte doaimmahatlanjaid ja daid veahkkelanjaid atnin lea álki ja lunddolaš.
Ráññádallan- ja čoahkkinlanjat bohtet čoahkkinguovddážii.
Media ja musihka oahpahuslanjat leat Sámeguovllu oahpahusguovddáža lassin maid ee. Álgoálbmogiid filbmaguovddáža ja Sámi mánáidkulturguovddáža anus.
Kulturguovddáža bruttoviidodat dahjege oppalaš viidodat lea 4 670 njealjadasmehtera.
Go viessu gárvvásmuvvá, doppe leat barggus 64 olbmo.
Čoahkkin-, ráññádallan-, girjerádjo- ja mediasajit šaddet bálvalit olu stuorát geavaheaddjimeriid.
Árkiteaktagilvvu, mii dál almmuhuvvo, vuosttas muttus lea idealunddot gilvu mainna ohcat kulturguovddáža arkitektonalaš ja doaimmaide heivvolaš tevnnegiid.
Nuppi muddui bovdet 3-7- eanemusat ovdánahttingelbbolaš evttohusa.
Nuppi muttus ovdánahttit erenoamážit evttohusa doaimmaide heivvolaš ja ekonomalaš iešvuoñaid.
Gilvu lea rabas buohkaide Suoma, Eurohpa Uniovnna ja dan skáhpponláhkanjuolggadusaid birii gullevaš riikkaid olbmuide, guñege fámus leahkki soahpamušaid ja lágaid mielde.
Oassálastiin galgá goit leat riekti doaimmahit arkiteavtta ámmáha iežas ássanriikkas.
Gilvvus juohkit bálkkašumiid ja lotnumiid oktiibuot 100 000 € ovddas čuovvovaččat:
Vuoitolávdegoddi sáhttá ovttamielalaš mearrádusain juohkit vuoitosubmi nuppeláhkáige Suoma arkiteaktalihtu gilvonjuolggadusaid mielde.
Nuppi gilvomuddui bovdejuvvon plánejeaddjiide máksojuvvo juohkehažžii seammá stuorra oassi oktiibuot 75 000 euro sturrosaš submis.
Vuoitolávdegotti lahtut:
Vuoitolávdegotti čállin lea arkiteakta Katriina Jauhoa-Seitsalo ISS Proko Oy:s.
Goasttádus-ja viidodatrehkenastimiid dahká ISS Proko.
Gilvoprográmma ja čuovusáššegirjjiid oažžu 15.4.2008 rájes čuovvovaš čujuhusain:
Sámenuoraid dáiddadáhpáhus 2011 Ohcejogas
Dáiddadáhpáhusas válljejuvvojit sámenuoraid ovddasteaddjit Nuorra Kultuvra MOVES – dáhpáhussii, mii ordnejuvvo Oulus 20.-22.5.2011.
Sámediggi dieđiha skuvllaide dárkkileabbot ordnemiid birra áiggil.
Dáiddadáhpáhusa válmmašteaddjin sámedikkis doaibmá oahppamateriálaplánejeaddji Anni Näkkäläjärvi (anni.
fi) ovttas nuoraidčálli Niina Siltalain (niina.
Roavvenjárgga dáhpáhusa raporta 2010 lea oaidnin láhkai sámedikki ruovttusiidduin:
- ávžžuhit gielddaid buoridit bálkáeavttuid
S ámiid ruovttuguovllu gielddain ledje dán čavčča earenoamáš stuorra váttisvuođat oažžut oahpaheaddjiid sámegiela, eandalit sámegielat oahpahussii.
Ohcejoga gielda ii ožžon ovttage ohcamuša luohká- ja ávnnasoahpaheaddjiid virggiide (1+1), mat ledje almmuhuvvon ohcan láhkái.
Soađegili Vuohčus besse álggahit sámegielat oahpahusa vahku skuvlabarggu álggaheami maŋŋá.
Eanodagas sámegielat luohká oahpaheaddjin bargagođii okta mánáid vánhemiin.
Anáris váilot earenoamážit nuortalaš- ja anárašgielat oahpaheaddjit.
Oahpaheaddjit válmmaštuvvet unnán ja máŋgasat vulget bargui Norgga beallái dahje eará bargguide daningo sámeoahpaheaddji bargu atnojuvvo lossadin ja go Norggas mákset oahpaheaddjiide buoret bálkkáid.
Dasa lassin vuosttaš buolvva sámeoahpaheaddjit leat báhcán ja báhcime ealáhahkii. Nuppe dáfus sámegielat oahpahussii lea stuorit dárbu go ovdal.
Vuođđooahpahusláhka geatnegahttá skuvlejumi ordjejeaddji addit sámegielat ohppiid oahpahusas váldooasi sámegillii, mas čuovvu ahte dárbbašuvvošedje lasi sihke luohká- ja ávnnas (fága-) oahpaheadjjit.
M áŋgasiin, geat leat dál oahpahusbarggus, váilu formálalaš gelbbolašvuohta, muhto sis lea buorre giellamáhttu ja eará sámeoahpahusas árvvus atnojuvvon kulturdáiddut.
M aiddái dakkár oahpaheaddjiid oažžumis leat váttisvuođat, daningo sin bálkáeavttut leat heajubut go formálalaččat gelbbolaš oahpaheaddjiin.
Sámediggi lea evttohan oahpahusministeriijai ee. hohpolaš sámeoahpaheaddjiid spiehkkastanskuvlejumi ordnema, mainna livččii vejolaš sháhppot gelbbolašvuođa ieš guđet dárbbu mielde.
Skuvlejupmi galggašii addit vejolašvuođa juogo skáhppot oahpaheaddji gelbbolašvuođa dahje giellamáhtu.
Oktasašbargoorgána gidde duođalaš fuomášumi sámegiela ja sámegielat oahpahusa oahpaheaidiliide. M earrádusas gávnnahuvvo, ahte oahpaheaivátni leamaš earenoamáš duođalaš dál álgán skuvlajagi.
Sámegiela ja sámegielat oahpahusa oahpaheaidiliid dorvvasteapmi gáibida ovttasbargoorgána mielde earenoamáš doaibmabijuid, main oassi lea gielddaid mearridanválddis.
Vuođustussan ávžžuhussii lea sámegiela ja sámegielat oahpahusa earenoamáš ruhtadanmearrádus, man vuođul sámiid ruovttuguovllu gielddat ožžot sámegiela ja sámegielat oahpahusa oahpaheaddjiid bálkágoluide stáhtaveahki olles jahkái.
Oahpaheaivátni bajásdoallá eahpeárvosašvuođa suoma- ja sámegielat oahpahusa gaskkas, gávnnaha ovttasbargoorgána.
Oahpahus sámegillii lassána beroškeahttá heajos oahpaheaidilis Oahpahusa sámegielas ja sámegillii Suoma vuođđoskuvllain ja logahagain ožžot dán lohkanjagi oktiibuot 489 oahppi, geain oktiibuot 146 ožžot oahpahusa sámegillii.
Dasa lassin ámmátlaš vuođđoskuvlejumis ja Sámi oahpahusguovddáža almmolaš čuvgejeaddji skuvlejumis ožžot gávccis oahpahusa sámegillii ja sámegiela oahpahusa oktiibuot 101 oahppi.
Sámegiela ja sámegielat oahpahus addojuvvo dál olles riikkas oktiibuot 590 oahppái (vuođđoskuvllas, logahagas ja ámmátlaš vuođđoskuvlejumis).
Váldooassi sámeoahpahusas addojuvvo sámiid ruovttuguovllus njealji davimus gielddas, gos sámeoahpahusas leat oktiibuot 520 oahppi.
Ruovttuguovllu olggobealde, Soađegili girkosiidda rájes máttás, ii addojuvvo oahpahus sámegillii, muhto giela oahpahus addojuvvo oktiibuot 70 vuođđoskuvlla ja logahaga oahppái.
Sámedikki čohkken dieđuid mielde lea oahpahus sámegillii doallan bures sajis oahpahusa oppalašvuođas beroškeahttá heajos oahpaheaidilis.
Ohppiid mearri lea binná lassánan diimmážis, muhto sámegielat oahpahus goittotge geahppána čielgasit vuođđooahpahusa (= vuođđoskuvlla) bajit dásiide boađedettiin.
Áidna Suoma logahagain, mas sámegiella lea maid oahpahusgiella, lea Ohcejoga sámelogahat.
Eanemus mearkkašahtti sivvan oahpahusgiela molsumii juo vuođđoskuvllas atnojuvvo suomagielat stuđeantadutkkus. Oahppit hálidit dorvvastit buori bohtosa das molsumiin suomagiela oahpahusgiellan juo vuođđooahpahusa bajit luohkáin.
Sámegielat oahpahusa ožžot dán skuvlajagi Eanodaga gielddas 23 oahppi (-1), Anáris 57 (+ 6), Soađegilis 2 (+ 2) ja Ohcejogas 64 (+1) oahppi.
Ohcejotnjálmmi ja Gáregasnjárgga skuvllain eambbo go bealli ohppiin lea sámegielat oahpahusas.
Anáris sihke anáraš gielat ja davvisámegielat oahpahusa ohppiid mearri lea gulul lassáneamen.
Nuortalaš giela oahpahusdilli lea fuolastuhtti daningo ohppiid mearri ja nuortalaš giela geavaheapmi oahpahusgiellan orrot njiedjamen.
Nuortalašgiella oahpahuvvo goittotge oahppoávnnasin (fágan) seammá ollu go ovddit jagiin.
Soađegili Vuohčus sámegielat oahpahus álggahuvvui dán čavčča vuosttaš geardde ja giela ávnnasoahpahusas leat skuvlla buot 30 oahppi.
Sámiid ruovttuguovllu olggobealde sámegiella oahpahuvvo lagasoahpahussan (oahpaheaddji báikki alde) Oulu guovllus ja Roavvenjárggas oktiibuot 19 oahppái, Tampere-gávpogis 6 oahppái ja Soađegili girkosiiddas 34 oahppái.
Dasa lassin Anára gieldda oahpaheaddjit addet fierbmeoahpahusa (gáiddusoahpahusa) maŋgga báikegoddái ruovttuguovllu olggobealde oktiibuot 13 oahppái, geain guhkimusas lea oahppi Rotterdamis.
Fierbmeoahpahus lea earenoamážit ovddiduvvon Sámi oahpahusguovddáža Sámi virtuálaskuvla-prošeavtta bokte.
S ámi skuvlenáššiid oktasašbargoorgána Sámi skuvlenáššiid oktasašbargoorgánas leat sámedikki, sámiid ruovttuguovllu gielddaid ja stáhta oahpahushálddahusa ovddasteaddjit.
Oktasašbargoorgána bargun lea ovddidit dieđu johtima, sámeoahpahusa eavttuid ja oktasaš prošeavttaid.
Sámi giellaráđđi mieđiha Sámi gielladahku - bálkkašumi Yle Sápmái čuovvovaš vuođustusaiguin:
Yle Sápmi lea guhkálaš, logiidjagiid bistán bargguin ánssolaččat ovddidan sámegielaid sajádaga ja fállan bálvalusaid sámegielaiguin.
Yle Sápmi lea iežas vuođđobarggu dieđujuohkima lassin doaibman sámegielaid ealasin ceavzima ja maiddái sámegielaid ealáskahttima buorrin.
Yle Sápmi lea iežas doaimmain bajidan sámegielaid stáhtusa nu sámiid ruovttuguovllus go olles Suomas.
Sámiin badjel bealli ássá suomagielat birrasis miehtá Suoma sámiid ruovttuguovllu olggobealde.
Ássanbirrasis, gos sámegiela gullá dušše hárve, iežasgielat ođđasiid ja sámegielat eará prográmmaid dehalašvuohta deattuhuvvá.
Yle Sápmi geavaha Suomas hállon buot sámegielaid.
Anárašgiella, nuortalašgiella ja davvisámegiella gullojit Yle Sámi vuolggahusain beaivválaččat, muhto movttiidahttit Yle Sámi lasihit anáraš- ja nuortalašgielat prográmmafálaldaga.
Yle Sápmi lea ovddidan prográmmafálaldaga buot ahkeluohkáide.
Doppe sáhttá luđet sámegielat rádio- ja tv-prográmmaid.
Siidduin lea maiddái sámegielat, buohkaide rabas Shoutbox-ságastallanbálstá, mii lea nuoraid dehalaš gielageavahan areena.
Yle Sámi rádiokanála lea vejolaš guldalit Internetrádio bokte olles Suomas ja gos guovllos máilmmi beare.
Sámediggi ja Sámi giellaráđđi sávvet Sámi gielladahku - bálkkašumi movttiidahttit Yle Sámi joatkit ja ain ovddežis buoridit sámegielaid buorrin dahkkon buori barggu.
” Málagovaid vuolggasadjin lea oktavuohta lagašbirrasa duovdagii, sierra eanabáikkiid historjái, muitalusaide ja iežas vásáhusaide daid birra.
Geahččalan viiddidit jurdaga duovdaga geahččamis dan vásiheapmái, oppalašvuhtii, masa gullet maiddái duovdagii gulavaš myhtat ja máidnasat.
Nuvvos Áiligas lea dološ áigge bassiduottar man vielttit leat ain dievva mearkkašumiid.
Málagovaid ravddaid čiŋahit sámegáktái gullevaš silkki riessamat.
Mu dujiin dávjá oidnon árbevirolaš sámeduoji elemeanttat čatnet oktavuođa olbmuide, geat ellet dahje leat eallán málagovain govviduvvon báikkiin.
Lean beroštuvvan lihkadit govvadáidaga ja duoji rájá alde, ” muitala Outi Pieski málagovaid birra.
Pieski dáidda sisttisdoallá málagovaid, čoggosiid ja stuorát báikedujiid, mat dávjá leat hábmejuvvon sámeduodjeteknihkain.
Outi Pieski lea gárvánan Govvadáiddaakatemias jagi 2000.
Son lea doallan priváhtačájáhusaid davviriikkain ja su duojit leamašan ovdan máŋggain oktasaš čájáhusain Eurohpás ja Davvi-Amerihkás.
Sámediggi, Lapin liitto Sote-Savotta – fidnu, Lapin yliopisto, Poske ja Sámi buohccidikšunbiire ordnejit sápmelaččaid sosiála- ja dearvvasvuođabálvalusaid boahttevuođaseminára 20.1.2016 Anáris, Sajosis.
Seminára ulbmilin lea addit oassálastiide gova muhttašuvvi sosiála- ja dearvvasvuođabálvalusaid birrasis Suomas sihke oainnu man láhkai lágidit ja ovddidit boahttevuođas sámegielat sosiála- ja dearvvasvuođabálvalusaid.
Seminára sáhttá čuovvut streama bokte čujuhusas www.sogku.fi/live
9.50 – 10.05 BOAHTTEVUOĐA BÁLVALUSAT SÁPMELAČČAID KULTUR-IEŠRÁĐĐEMA JA VUOĐĐOVUOIGATVUOĐAID DÁFUS OAIDNIMIIN Tiina Sanila-Aikio, ságadoalli, Sámediggi
11.20 – 11.40 SÁMEGIELAT BÁLVALUSAT SODEVÁLMMAŠTALLAMA OASSIN LAPPIS Vuođđodearvvasvuođafuolahusa ossodat, Sámi buohccidikšunbiire (ovddasteaddji almmuhuvvo maŋŋá)
- S ámediggi ja sámeguovllu gielddat leat soahpan sámegielat sosiála- ja dearvvaš vuođabálvalusaid dorvvasteapmái čujuhuvvon mearreruđa geavaheamis jagi 2008.
Sámiid gielalaš ja kultuvrralaš vuoigatvuođaid ollašuhttima várás stáhta bušeahtas lea leamaš jagis 2002 rájes sierra stáhtadoarjja.
Stáhtadoarjja máksojuvvo Sámedikki bakte sámeguovllu gielddaide.
Sámeguovllu gielddaid ovdanbuktan mearreruhtadárbu sámegielat sosiála- ja dearvvašvuođabálvalusaid várás lei jahkái 2008 oktiibuot 1.051.000 euro.
600 000 euro stáhtadoarjja juohkašuvai sámeguovllu gielddaid gaskkas čuovvovaččat: Eanodaga gieldda sámegielat sosiála- ja dearvvašvuođabálvalusaid dorvvasteapmái oktiibuot 77 000 euro:
- Sámegielat ruoktoveahkki oastinbálvalussan 20 000 €
Anára gieldda sámegielat sosiála- ja dearvvašvuođabálvalusaid dorvvasteapmái oktiibuot 319 455 euro:
- Avvila davvisámegielat joavkobearašbeaiveruovttu doaimma dorvvasteapmi 33 390 €
- Anárašgielat giellabeassi 64 000 €
- Nuortalašgielat dearvvašvuođadikšu / bálvalanrávvejeaddji Čeavetjávrri guovllus 26 825 €
- Nuortalašgielat ruovttubálvalusbargi Čeavetjávrri guovllus 31 550 €
- Davvisámegielat / anáraš gielat / nuortalaš gielat lagašdivššár (M ännikkö bálvalanruoktu) 30 000 €
- Davvisámegielat / anáraš gielat / nuortalaš gielat lagašdivššár (dearvvašvuođaguovddáš) 33 000 €
- Avvila nuortalaš gielat giellabeassi 35 900 €
Soađegili gieldda sámegielat sosiála- ja dearvvašvuođabálvalusaid dorvvasteapmái oktiibuot 59 545 euro:
- Sámegielat giellabeassi, Biedju 24 545 €
Ohcejoga gieldda sámegielat sosiála- ja dearvvašvuođabálvalusaid dorvvasteapmái oktiibuot 144.000 euro:
- Sámegielat beaivedivššu doarvvasteapmi Ohcejoga girkosiiddas 56 000 €
TEÁHTER: Vuohču teáhterdáhpáhusas eai leat ahkeluohkát, muhto baicca 4 luohká šlájaid mielde riikkaviidosaš dáhpáhusa njuolggadusaid vuođul: 1. hállanteáhter (hupmanteáhter) 2. musihkkateáhter 3. improvisašuvdna
4. earát (dohkká- ja olgoteáhterat, performance-čájáhusat, stand up ja sánehis (non
Vuohču dáhpáhusas čájáhusaid guhkkodahkan ávžžuhuvvo 5-20 minuhta.
Lappeenrantai válljejuvvon čájáhusa sáhttá vel buoridit ja guhkidit.
Nuorra Kultuvra – dáhpáhussii sáddejuvvo dán jagi 1 čájáhus, man guhkkodat sáhttá leat 15-60 min.
Almmuhusaid galgá doaimmahit maŋimustá 2.3.2009.
Uhca skuvllain eanemustá 2 čájáhusa ja stuorra skuvllain eanemustá 3 čájáhusa.
EALLIGOVAT: Dáiddadáhpáhussii sáhttá sáddet jagiin 2006-2009 ráhkaduvvon sámi oanehisfilmmaid, main eanáš dáhkkiin leat mánát ja nuorat.
Ealligovain berre geavahuvvot sámegiella.
Ealligovain mielde leahkki mánáid ja nuoraid váhnemiin berre jerrojuvvot girjjálaš lohpi čájehit filmma almmolaččat.
Filbmačájáhus lea oahpaheapmi ja dáhpáhuvvá skuvlaáiggis.
Lohpi guoská dušše dán dáhpáhusa Vuohčus 26.3.2009.
Ealligovat galget leat maŋimustá bearjadaga 13.3.2009 Sámedikki doaimmahagas Anáris (Lehtolantie 1, 99870 Inari).
Dáhpáhusa ordnejeaddji geahččá buot filmmaid ovdalgihtii ja mearrida mat filmmat čájehuvvojit Vuohčus.
Muhtin filmmaid dahkkiide sáhtit geiget maiddái movttiidahttinbálkkašumi !
Poastamearkajahki 2012 álgá njealji olggosaddima ráidduin ođđajagemánu 23. beaivve.
Otne rahppon sámekulturguovddáš Sajos ávvuduvvo iežas smávvaárkkain.
Ođđajagemánu eará mearkkat laktásit Word Design Capital Helsinki 2012-fidnui, Helene Schjerfbeck 150-jagi riegádanbeaivái ja árbevirolaš ustibabeaivái.
Vuođđotevnnet attii m erkii hám i
Njealji poastamearkka Sámekultuvra-smávvaárka lea ožžon erenomáš hámi sámekulturguovddáš Sajosa vuođđotevnnegis.
Otne Anáris Juvdujoga gáttis rahppon Sajos boahtá leat Suoma sámiid hálddahusa ja kultuvrra guovddáš.
Sámekultuvra-mearkaárka lea plánejuvvon ollásit lappilaš fámuiguin.
Liibmapoastamearkabáhpárii prentejuvvon mearkaárkka vuođđogovva muittuha náhki, mearkka guovdu lea govviduvvon meavrresgárri.
Árkka govain leat golbma sámi nissonipmila. "
Juksáhkka suodjala meahcásteaddjiid ja várjala gándamánáid olles eallima áigge.
Sáráhkka lea nissoniid ja nieidamánáid goaŧu rájes suodjaleaddji, riegádeami ráđđejeaddji.
Nissonipmiliid ja meavrresgári lassin mearkaárkii leat govviduvvon noaidi, siida, bohccot ja lávut.
Ieš liibmapoastamearkka hámit čuvodit duoddariid hámiid.
Sámekultuvra-smávvaárkkas leat njealje 1. luohká poastamearkka, árkka preanttusmearri lea 300 000 stuhka.
Čieža ođđa plánejeaddji
Word Design Capital Helsinki 2012-fidnui gulavaš Future City - poastamearkagihppagis muitaluvvo čieža ođđa poastamearkaplánejeaddjis, geat bálkkašuvvojedje giđđat 2011 interneahtas lágiduvvon buohkaide rabas plánengilvvus.
Gilvvus bálkkašuvvon gávcci barggu ledje Chloe Chapeaublanc Future City, Sini Henttonen Onnela, Katja Hynninen Citykani, Daniel Kallström Kaupungin liike, Ville Korhonen Asenne, Elias Ollila Tulevaisuus rohkeana sihke Varpu Kangas guokte barggu Color Power ja Mix.
Dáiddár Helene Schjerfbeck (1862-1946) riegádeamis lea jagi 2012 gollan 150 jagi.
Njealji mearkka gihppagis, mii olggosaddo ávvudeami gudnin, ovdanbuktojit su duojit.
Teresa Moorhouse plánen gihppagii fárrui boahtán barggut leat Kansakoulutyttö II.
Guhtta sym bola ustitvuhtii Boahtte jagi ustibabeaivvepoastamearkkaid lea plánen Ruoŧas ássi suopmelaš govvideaddji Päivi Unenge.
Guđa mearkka Sydän ystävälle-smávvaárkka govain givdnjot nieiddažat, lottit, sáibbobulljarasat, jiellahat ja váldooasis leat dieđusge váimmut.
Guhte oaivvilda, ahte son lea eahpevuoiggalaččat guññojuvvon eret válgalogahallamis dahje su guoski merkejupmi válgalogahallamis lea boastut, sáhttá čálalaččat gáibidit njulgema válgalávdegottis maŋimustá cuoŋománu 11. beaivve ovdal dmu 16.00.
Njulgenrávvagiid oaččot válgalávdegotti doaimmahagas dahje daid sáhtát čálihit www.samediggi.fi
Konvenšuvdnahápmosa luobaheami maŋŋel jagi 2005 davviriikkalaš sámekonvenšuvnna ovddideapmi nogai stáhtaidgaskasaš ovttasbargun máŋgga jahkái.
Dál ráđđádallamat konvenšuvnna dohkkeheami várás álget Ruoŧa, Suoma ja Norgga stáhtaid ja guoskevaš riikkaid sámedikkiid ovttasbargun jagi 2011 rájes.
Dát mearriduvvui Ruoŧa, Suoma ja Norgga stáhtaid nd. sámeministariid ja guoskevaš riikkaid sámediggepresideanttaid oktasaščoahkkimis odne 22.11.2010 Stockholmmas.
Davviriikkalaš sámekonvenšuvnna dohkkeheapmi lea šihttojuvvon ollašuhttojuvvot viđa jagis.
Sámedikkit ledje sávvan, ahte ráđđádallamat sáhtále ollašuhttojuvvot jođáneappot, muhto ášši ovdáneapmi lea deháleamos.
Lea vuorddehahtti, ahte ráđđádallamiin šaddet váddásat.
Konvenšuvdna livččii historjjálaš ja dan dohkkeheapmi dárkkuhivččii máilmmi vuosttaš stáhtasoahpamuša šaddama, man ulbmilin lea buoridit máŋgga riikka álgoálbmoga, sápmelaččaid, sajádaga.
Ruoŧa, Suoma ja Norgga sámedikkiid ja Ruošša sámiid ovttasbargoorgána, Sámi Parlamentáralaš Ráđđi (SPR), vuordá davviriikkalaš sámekonvenšuvnna ovddidit sápmelaččaid rájiid rasttildeaddji ovttasbarggu ovdalačča buorebun nu ahte dat lasiha sápmelaččaid oktiigullevašvuođa dovddu ja dahká SPR:s sápmelaččaid oktasaš alimus representatiivvalaš orgána iežas hálddahusstruktuvrrainis.
Vaikko sámedikkit leat davviriikkalaš sámekonvenšuvnna dohkkehanráđđádallamiin stáhta delegašuvnnaid oassin, de sápmelaččain lea oktasaš jietna.
SPR ráđđádallá oktan jietnan davviriikkalaš sámekonvenšuvnna dohkkeheami várás.
SPR gáibida, ahte davviriikkalaš sámekonvenšuvdna ráđđádallojuvvo ollislažžan ja buot konvenšuvdnaháposa dáhkidan vuoigatvuođat ollašuvvet.
Ruoŧa sámedikki ráđđehusa ságadoalli Ingrid Inga dadjá, ahte lea hui illudahtti ahte golbma Sámedikki oassálastet dásseárvosaš oassebeallin ráđđádallamiidda, mii guoská davviriikkalaš sámekonvenšuvdnii.
Mii vuolgit das, ahte sámedikkiid vejolašvuođat oassálastit ráđđádallamiidda sihkarastojuvvojit sierra stahtaid beales.
Dat ahte ráđđádallamat galget leat gárvásat viđa jagi siste, mearkkaša maiddái ahte Ruoŧŧa dán áiggis sáhttá almmuhit, áigugo Ruoŧŧa nannet ja dorvvastit sámiid vuoigatvuođa iešmearrideapmái, vuoigatvuođa eatnamii ja čáhcái ja luondduriggodagaide álbmotrievtti prinsiippaid mielde.
Suoma sámedkki presideanta Klemetti Näkkäläjärvi dadjá, ahte Suoma sámediggái ráđđádallamat davviriikkalaš sámekonvenšuvnna dohkkeheami várás lea earenoamáš dehálaččat, daningo Suopma šaddá davviriikkalaš sámekonvenšuvnna bakte dáhkidit sámi ealáhusaid ja kultuvrra suoji dáláža buorebut, čoavdit sápmelaččaid rivttiid eatnamiidda ja čáziide sihke dorvvastit sámediggái dárbahassii buriid resurssaid obanassiige doaibmat.
Suopma ii sáhte šat čiehkadit álbmotlaš čovdosa ohcama duohkái.
Egill Olli dadjá iežas leat hui ilus go šiehtadallamat bohtet dál johtui.
“ Nugo diehtit de lea leamaš veaháš soahpameahttunvuohta šiehtadallanplána ektui, erenoamážit Norggas, muhto go mii dál diehtit ahte lea ovttamielalašvuohta Suoma ja Ruoŧa sámedikkiid ja daid guoskevaš ráđđehusaid gaskka, de ii galgga johtui boahtin leat Norgga duohken.
Áiggun geavahit vejolašvuođa rámiidit Suoma ja Ruoŧa čorgadis ja buori proseassa dihte dán rádjai, ja mielas vuorddán bargagoahtit dáinna historjjálaš doaimmain; oažžut áigái oktasaš sámi konvenšuvnna golmma davviriikkas gos mii ássat. ” joatká Egill Olli.
Ingrid Inga Klemetti Näkkäläjärvi Egil Olli Ruoŧa sámediggi Suoma sámediggi Norgga sámediggi 070 – 773 7762 +358 50 5242109 +47 78 47 40 00
Sámemusihkkaguovddášprošeakta lágida musihkaskuvlejumi:
Almmuheamit Annukkai 2.11. rádjái (oktavuođadieđut vulobealde).
ja bistá sotnabeaivve dmu 17 rádjái.
Sáhttu ordnejuvvo, oahpahus, iđit- ja eahketbihtát, idjadeapmi lea nuvttá.
Prográmmas sihke ođđa ja árbevirolaš sámemusihka, vejolašvuohta fidnet sihke privahtaoahpahusa ahte čuojahit joavkku mielde.
Skuvlenbeaivvi ja bändileairra dárkilut programma sáddejuvvo maŋŋá.
Lassedieđuid Annukkas ja Jussis.
Sámi Grand Prix lea sámi lávlun- ja juoigangilvu, mii lea lágiduvvon jagi 1990 rájes. Gilvui oassálastet sámemusihka dáiddárat nu Norggas, Ruoŧas, Suomas go Ruoššasge.
Gilvu lágiduvvo Norgga Guovdageainnus beassážiid áigge ja dan ordnemiin vástida Samiskmusikfestival – searvi.
Sámi Grand Prix árbevirolaš musihka (almmá čuojaldahttima) dahjege nu gohčoduvvon juoiganoasi rátkkagilvvohallamat lágiduvvojit dán jagi Norgga lassin maid Suomas, Ruoŧas ja Ruoššas.
Guhtege riikkas okta juoigi oažžu báikki Sámi Grand Prix- finálas, man lassin duopmárat válljejit finálai 6 juoigi dain, geat leat almmuhan iežaset mearreáigái.
Almmuheami oktavuođas gilvaleaddji doaimmaha juryi čájánasa gilvobihtástis.
Suoma oassegilvvu vuoiti sádde gilvobihtás oassegilvvu maŋŋá.
Sámemusihkkaguovddáš veahkeha oassegilvvu vuoiti luođi vurkemis dahjege báddemis ja vurkejuvvon luođi sáddemis sihke buot gilvui guoski áššiin.
Gilvvu finála lágiduvvo Báktehárjjis Guovdageainnus beassášlávvardaga.
Sámi Grand Prix juoiganoasi Suoma oassegilvvu njuolggadusat
o Gilvaleaddji galgá juoigat rátkkagilvvus 2-4 luođi
o Juoigangilvui sáhttá oassálastit maid anáraš livdein sihke nuortalaš leuŠddiin o Gilvui oassálasti galgá leat uhcimustá 16-jahkásaš.
o Juoiganoasis eai geavahuvvo instrumeanttat o Plagiáhtat eai dohkkehuvvo
o Gilvaleaddji dahje lágideaddji ii dárbbaš almmuhit oassegilvvu luđiid ovddalgihtii o Duopmárat leat golbma, main uhcimustá guovttis galgaba leat juoigama áššedovdit. Okta duopmáriin doaibmá
o Duopmárat árvvoštallet loaiddasteaddji heivvolašvuođa oassálastit Sámi Grand Prix - juoiganfinálai Guovdageainnus
o Vuoiti lassin duopmárat válljejit olbmuid 2. ja 3. sadjái
o Jos vuoiti lea eastašuvvan oassálastimis Guovdageainnu juoiganfinálai dahje ii doaimmat čájánasa luođistis válljenjuryi
ovddalgihtii, ovddasteaddjin válljejuvvo oassegilvvus nubbin boahtán gilvaleaddji o Bálkkašupmin lea báiki Sámi Grand Prix - juoigangilvvu finálas sihke festiválapássa Guovdageainnu beassášfestiválai.
o Ahkerádjá Sámi Grand Prix - gilvui oassálastimii lea 16 jagi
o Juoiganoasis eai geavahuvvo instrumeanttat o Plagiáhtat eai dohkkehuvvo
juoigankonseartta Guovdageainnus čuovvovaš jagi skilleduorastaga.
Juoigankonseartta loaiddastanbálká lea 30.000 NOK. o Sámi Grand Prix - juoiganfinála 2. saji bálkkašupmin lea 7500 NOK ja 3. saji 3000 NOK
Sámenuoraid dáiddadáhpáhus lágiduvvo guovttebeaivásaš dáhpáhussan Roavvenjárggas nuoraidbáiki Mondes guovdugávpoga cuoŋománu 7.-8. beivviid.
Riikkadási Nuorra Kultuvra – dáhpáhus ii lágiduvvo dán jagi olláge, nu ahte Sámenuoraid dáiddadáhpáhus lea iehčanas dáhpáhus.
Dáhpáhussii vurdojit oassálastit sámiid ruovttuguovllu buot gielddain ja maiddái eará báikkiin.
Loaiddasteamit sáhttet leat lávlun, juoigan (luohti, livđe, leuŠdd), rock, räpp, vuoiŋŋalaš musihkka, instrumentála musihkka dahje minimusikálat.
Loaiddastemiid maksimaguhkkodat lea 5 minuhta.
Plakáhta Dáhpáhussii oassálasti juohke skuvllas sávvojuvvo okta ivdnás A2-sturrosaš plakáhta, man fáddá ja ollašuhttinvuohki leat friddja.
Dahkkit sáhttet ieža mearridit, maid háliidit buktit ovdan iežaset skuvlla, birrasa dahje sápmelašvuođa birra.
Plakáhtain čohkkejuvvo čájáhus dáhpáhusbáikái.
Lassidáhpáhusat Sámi duojáriid searvi, Sámi Duodji ry, oassálastá dáhpáhussii ovdanbuktimiin ja vuovdimiin sámemusihka, girjjiid ja dujiid.
Earáge čájáhusat ja ovdanbuktimat leat boahtimin – dieđihit dain maŋŋá !
Lassin dáhpáhusas čájehuvvojit sámegielat oanehisfilmmat.
Konsearta laktása SomBy ođđa skearru almmustahttimii.
Ruoŧa Gironas guossin boahtá Giron Sámi Teáhter čájáhusain ” Ovtta guovvamánoija ” (Yhtenä helmikuun yönä).
Sámediggi lágida ovddit jagiid láhkai linnjabiilasáhtuid dáhpáhussii ja ruovttoluotta ja maiddá idjademiid Roavvenjárggas.
Idjademiin ja borademiin dieđihuvvo lahkalebbos dáhpáhusa.
Almmuhemiid ja plakáhtaid galgá doaimmahit Sámedikki skuvlen- ja oahppamateriáladoaimmahahkii njukčamánu 5. beaivve rádjai.
Čuovo dieđáhusaid sámedikki neahttasiidduin
www.samediggi.fi, gosa bohtet sierra almmuhanskovvi ja dárkilut rávvagat.
Maiddái akto sáhttá ráhkadit iežas girjji jus nu háliida.
Girji sáhttá leat juogo dábálaš bábergirji dahjege dihtoriin ráhkaduvvon cd-girji, mii ovdanbuktojuvvo Dáiddadáhpáhusas.
Cd-girjji ráhkadeamis oažžu geavahit buot tek-nihka vejolašvuođaid.
Girjji fáddá lea muđuid friija, muhto galgá guoskkahit sámi ja sámi birrasa juogaláhkái.
Girjjit doaimmahuvvojit Sámediggái Anárii maŋimustá vahkus 12, ovdal beassážiid !
Jagi 2009 váldofáddán lea teáhter, ja sámišládjan boahtá dalle leahkit ealligovva (filbma).
Ealligovaid dahkamii dárbbašuvvon skuvlejumi fállá Sámimánáid media-reivvet máilmmi mánáide – prošeakta, mii ordne sámiguovllu nuoraide ja mánáide unnimustá 6 skuvlendilálašvuođa jagiid 2008-2009.
Dás boahta maŋŋel eambo diehtu skuvllaide.
M usihkkaguovddážii plánejuvvo ásahus, mii vástida sámemusihka oahpahusas.
Dan doaimmaide laktásit maid eará sámemusihka ovddideaddji doaimmat, ee. musihkkadáhpáhusaid ordnen.
Sámemusihka guovddáš lea plánejuvvon juo guovtti EU-prošeavttas, mat laktásit sámekulturguovddáža sisdoalu ovddideapmái.
Ortnega mielde nuppi EU-prošeavtta, mii nogai jagi 2007 loahpas, jođihii Annukka HirvasvuopioLaiti. Son muitala, ahte sámemusihkkaguovddáža plánemii vurdojuvvo joatkka ođđa prošeaktan.
Nohkan prošeavttas prošeaktabargin lei Jussi Isokoski.
Prošeavtta áigge ordnejuvvui musihka oahpahus sihke skuvllaid oahpaheaddjiide, nuoraide ja beaiveruovttuid bargiide.
Nuorra musihkkáriidda ordnejuvvojedje bivnnuhis čuojahanleairrat.
Anára girkosiiddas ordnejuvvui giđđat Ijahis Idjaálgoálbmogiid musihkkadáhpáhus.
M usihkkaoahpahus ordnejuvvui ovttasbarggus Ulla Pirttijärviin ja M arko Joustein, geat leaba lágideamen sámi musihka oahppogirjji.
Dasa lassin prošeavtta áigge davvisámegillii jorgaluvvui viiddis musihkkasátnelistu.
Sámedikki stivra dohkkehii čoahkkimistis musihkkaguovddášfitnu loahpparaportta.
Sámedikki ođđa válgabaji rahpan lahkona
Sámedikki ođđa válgabaji rahpančoahkkin dollojuvvo guovvamánu 9. beaivve Anáris.
Čavčča 2007 válggain válljejuvvon diggelahtuin lea boarráseamos anárlaš Pekka Pekkala, gii galgá njuolggadusaid mielde rahpat válgabaji vuosttaš čoahkkima.
Ruotsala eanandoalu ealáhatlágádusa badjeolbmuid ráđđádallangoddái
Pia Ruotsala nammaduvvui sámedikki ovddasteaddjin eanandoalus bargi olbmuid ealáhatlágádusas doaibmi badjeolbmuid ráđđádallangoddái.
Várreovddasteaddjin nammaduvvui Asko Länsman.
Sámediggi evttoha eana- ja meahccedoalloministeriijai lága geatnegahttin ráđđádallamiid nášuvnnalaš meahcceprográmmas
Eana- ja meahccedoalloministeriijas válmmaštallojuvvon nášuvnnalaš meahcceprográmmas 2015 váilu oalát prográmma váikkuhusaid árvvoštallan sámi kultuvrii gullevaš ealáhusaide.
Sámi kultuvrii laktáseaddji ealáhusat leat boazodoallu, guolásteapmi, meahccebivdu ja daid ođđaáigásaš ámmáhat.
Sámediggi evttoha ministeriijai, ahte dat ordne áššis sámedikkiin sámediggelágas geatnegahttojuvvon ráđđádallamiid sámedikkiin.
Sámedikki stivra attii cealkámuša nášuvnnalaš meahcceprográmmas 2015 čoahkkimistis Anáris.
Sámediggi gáibida birasministeriija dorvvastit sámiid rivttiid ruovttuguovllu guovlogeavahemis
Sámediggi evttoha birasministeriijai, ahte sámiid ruovttuguovllu guovlogeavaheamis sámiide dorvvastuvvo álgoálbmot-sajádaga mielde sidjiide gullevaš vuoigatvuohta bajásdoallat ja ovddidit iežaset kultuvrra.
Gáibádus mearkkaša sámiid árbevirolaš ealáhusaid ovddidanvejolašvuođaid sihkkarastima.
Sámediggi attii cealkámušas birasministeriijas válmmaštallojuvvon riikkaviidosaš guovlluidgeavahanulbmiliid dárkkisteamis.
Cealkámušas gávnnahuvvo, ahte áššegirjis váilu oalát prográmma váikkuhusaid árvvoštallan sámi kultuvrii gullevaš ealáhusaide. Sámi kultuvrii laktáseaddji ealáhusat leat boazodoallu, guolásteapmi, meahccebivdu ja daid ođđaáigásaš ámmáhat.
Sámedikki ovddasteaddjin Eurohpa guovllulaš ovttasbargui gullevaš davveguovlluid prográmma čuovvu komiššuvdnii evttohuvvo 1. sajis Juha Guttorm ja 2. sajis Anne Nuorgam.
Eurohpa guovllulaš ovttasbarggu ulbmila ” Rájáid rastilteaddji ovttasbargu davveguovlluin ” prográmmaid ollašuhttin álggahuvvui mannan juovlamánus.
Ieš guđet EU-prográmmii ásahuvvo čuovvunkomiššuvdna, mii vástida prográmma ollašuhttimis.
Čuovvunkomiššuvnnas leat ovddasteaddjit buot oassálasti riikkain.
Čuovvunkomiššuvnna nammana stáhtaráđđi.
Girkobeivviid sisdoalus ja prográmmas vástida sámediggi ovttas Norgga ja Ruoŧa girkolaš sámeráđiiguin.
Dieđáhusa doaimmahii čoahkkindieđiheaddji Ulla Aikio-Puoskari, ulla.
- Sámediggi ja sámeguovllu gielddat leat soahpan sámegielat sosiála- ja dearvvašvuođabálvalusaid dorvvasteapmái čujuhuvvon mearreruđa geavaheamis jagi 2009.
Sámeguovllu gielddaid ovdanbuktan mearreruhtadárbu sámegielat sosiála- ja dearvvašvuođabálvalusaid várás lei jahkái 2009 oktiibuot 1,5 miljon euro.
Anára gieldda sámegielat sosiála- ja dearvvašvuođabálvalusaid dorvvasteapmái oktiibuot 278 181,58 euro:
- Avvila davvisámegielat joavkobearašbeaiveruovttu doaimma dorvvasteapmi 43 796,02 €
- Nuortalašgielat dearvvašvuođadikšu / bálvalanrávvejeaddji Čeavetjávrri guovllus 22 000 €
- Nuortalašgielat ruovttubálvalusbargi Čeavetjávrri guovllus 24 187,50 €
- Davvisámegielat / anárašgielat / nuortalašgielat lagašdivššár, Männikkö bálvalanruoktu, ossodat Sárrit 18 700 €
- Davvisámegielat / anárašgielat / nuortalašgielat lagašdivššár Männikkö bálvalanruoktu, ossodat Luomi-Jokŋa 18 700 €
- Avvila nuortalašgielat giellabeassi 74 750 €
Soađegili gieldda sámegielat sosiála- ja dearvvašvuođabálvalusaid dorvvasteapmái oktiibuot 26 250 euro:
Ohcejoga gieldda sámegielat sosiála- ja dearvvašvuođabálvalusaid dorvvasteapmái oktiibuot 221 694,76 euro:
- Kárášjoga kriisa- ja inseastaguovddáža soahpamuša joatkin 3239,24 €
- Sámegielat dearvvašvuohtadivššár 20 000 €
- Oahpahusministeriija lea mieđihan Sámediggái 100 000 euro jahkái 2009 sámiid giella-
Fidnu ollašuhttá mánná- ja nuoraidpolitihkalaš ovddidanprográmma čuoggá 4.3 Mánáid ja nuoraid vuoigatvuohta iežaset kultuvrii ja aktiivvalaš oassálastimii.
Sámediggi lea ovttas sámeguovllu gielddaiguin ohcan 28.11.2008 oahpahusministeriijjas stáhtadoarjaga Sámiid giella- ja kulturbeassedoaimma várás jagiide 2009-2011 oktiibuot 1,7 miljon euro.
Fidnu áigge lea ulbmilin fidnet ruhtadeami sámiid ruovttuguvlui plánejuvvon gávcci (8) sámiid giella- ja kulturbeassái.
Jahkái 2009 mieđihuvvon doarjaga vehkiin ruhtaduvvojit Anára girkosiiddas doaibmi anárašgielat giellabeassi oktiibuot 81 200 euroin ja Vuohču gilis doaibmi davvisámegielat giellabeassi oktiibuot 18 800 euroin.
Lassidieđut: Pia Ruotsala, sosiála- ja dearvvašvuođačálli, Sámediggi, 040-7262688,
- Lappi guovlohálddašandoaimmahat lea nannen 16.2.2011 Sámediggi ja sámeguovllu gielddat dahkan soahpamušaid sámegielat sosiála- ja dearvvašvuođabálvalusaid dorvvasteapmái čujuhuvvon mearreruđa geavaheamis jagi 2011.
Sámedikki evttohan mearreruhtadárbu sámegielat sosiála- ja dearvvašvuođabálvalusaid várás lei jahkái 2011 oktiibuot 1,6 miljon euro.
Eanodaga gieldda sámegielat sosiála- ja dearvvašvuođabálvalusaid dorvvasteapmái oktiibuot 93 523,50 euro:
- Sámegielat dearvvašvuođadivššár, Eanodaga gieldda rabasfuolahus 39 150 €
Anára gieldda sámegielat sosiála- ja dearvvašvuođabálvalusaid dorvvasteapmái oktiibuot 232 120 euro:
- Anára davvisámegielat joavkobearašbeaiveruovttu doaimma dorvvasteapmi 27 000 €
- Avvila davvisámegielat joavkobearašbeaiveruovttu doaimma dorvvasteapmi 16 100 €
- Nuortalašgielat ruovttubálvalusbargi Čeavetjávrri guovllus 33 262,50 €
- Sámegielat lagašdivššár, Männikkö bálvalanruoktu, ossodat Sárrit 31 650 €
- Sámegielat lagašdivššár, Männikkö bálvalanruoktu, ossodat Luomi-Jokŋa 31 650 €
- Nuortalašgielat gilibargi Čeavetjávrri guovllus 16 050 €
Soađegili gieldda sámegielat sosiála- ja dearvvašvuođabálvalusaid dorvvasteapmái oktiibuot 38 025 euro:
- Sámegielat lagašdivššár boarrásiidfuolahussii 38 025 €
- Sámegielat beaivedivššu doarvvasteapmi Ohcejoga girkosiiddas 45 675 €
- Kárášjoga kriisa- ja inseastaguovddáža soahpamuša joatkin 1 750 €
- Sámegielat doaibmajođiheaddji 33 000 €
- Sámegielat dearvvašvuohtadivššár 27 400 €
Stáhtadoarjja máksojuvvo Sámedikki bokte sámiid ruovttuguovllu gielddaide.
Sámedikki evttohan mearreruhtadárbu sámegielat sosiála- ja dearvvasvuođabálvalusaide lei jahkái 2015 oktiibuot 1,4 miljovnna euro.
Juolluduvvon 600 000 euro stáhtadoarjaga geavaheapmi lea sámedikki ja sámiid ruovttuguovllu gielddaid gaskasaš soahpamušaid mielde jagis 2015 čuovvovaš:
Eanodaga gieldda sámegielat sosiála- ja dearvvasvuođabálvalusaid dorvvasteapmái oktiibuot 90 679,66 euro:
- Sámegielat beaivedivššu dorvvasteapmi Gáresavvonis oastobálvalussan Ruoŧa Karesuando sámegielat beaiveruovttus 8 421,05 €
- Sámegielat lagašdivššár 21 669 €
- Sámegielat vástudivššár, Muonio seaŋgaossodat 19 398 €
Anára gieldda sámegielat sosiála- ja dearvvasvuođabálvalusaid dorvvasteapmái oktiibuot 247 907,99 euro:
- Avvila davvisámegielat beaiveruoktojoavkku doaimma dorvvasteapmi 15 438,60 €
- Nuortalašgielat ruoktobálvalusbargi Čeavetjávrri guvlui 29 304 €
- Sámegielat lagašdivššár, Männikkö bálvalanruoktu, ossodat Hilla-Puolukka 30 555 €
- Sámegielat lagašdivššár, dearvvasvuođaguovddáš 20 370 €
- Nuortalašgielat gilibargi Čeavetjávri-Njávdán guvlui 22 806 €
- Sámegielat gilibargi Davvi-Anára guvlui 23 856 €
Soađegili gieldda sámegielat sosiála- ja dearvvasvuođabálvalusaid dorvvasteapmái oktiibuot 52 536 euro:
- Sámegielat gilibargi Vuohču guvlui 23 577,75 €
Ohcejoga gieldda sámegielat sosiála- ja dearvvasvuođabálvalusaid dorvvasteapmái oktiibuot 208 876,35 euro:
- Sámegielat doaimmajođiheaddji 18 110,50 €
- Sámegielat dearvvasvuođadivššár 22 790 €
Lassedieđut: Pia Ruotsala, má hálddahushoavda, sámediggi, 040-7262688,
Gilbbesjávrri ovddidanplána oaivilin lea ráhkadit vuođu Gilbbesjávrri guvlui ráhkaduvvon oppalašlávvii.
Fidnu válmmaštallá stivrenjoavku.
Sámedikki ovddasteaddji stivrenjoavkkus lea badjealmmái Per Antti Labba.
Fidnu jođiha Eanodaga gielda.
Ovddidanplánas evttohuvvojit duovddahissa ja parkerensadji Sánái, ođđa turisma- ja luopmovisteguovllut, njealjejuvllatgeinnodat ja maiddái ođđa luottat Čahkaljávrái ja Jeahkkážii.
Sámediggi ii sáhte guottihit dáid evttohusaid.
Ovddideamis eai leat vuhtii váldon sámekultuvrra ja – boazodoalu dárbbut.
Ovddidanplána bilidivččii Sáná riikkaviidosaččat divrras duovdaga ja maiddái Gilbbesjávrri guovllu kulturhistorjjálaš ja biraslaš árvvuid.
Sámediggi oaivvilda, ahte Gilbbesjávrri ovddideamis galgá deattuhit ekologalaš turismma ovddideami ja doarjut olmmošvuimmiiguin ollašuhtton vánddardeami.
Ovddidanplánas galgá ovdasajis sihkkarastit guovllu orruid loaktima.
Ođđa turismabálvalusaid sáhttá govttolaččat hukset. ”
Sadji luopmo- ja turismabálvalusaide ožžojuvvo go luhppojuvvo mátkevovdnaguovlluin ja váldojit dain guorusin báhcán guovllut luopmoviste- ja turismabálvalusatnui ”, muitala Klemetti Näkkäläjärvi.
Ovddidanplána lea válmmaštallon stuorra hoahpuin.
Eanodaga gielda lea evttohan, ahte ovddidanplána dohkkehuvvošii 9.2.2011 stivrenjoavkku čoahkkimis. ”
Sámediggi gáibida fidnui joatkkaáiggi geassemánu 2011 rádjái.
Ovddidanplána lea gaskan ja ruossalas, váikkuhusaid árvvoštallamat leat váilevaččat ja guovllu orruid ja sámedikki galgá gullat ovdal plánas mearrideami, nu ahte lassiáigi lea duođaid dárbbatlaš ”, oaivvilda Näkkäläjärvi.
Gilbbesjávrri ovddidanplána fuolastuhttá guovllu sápmelaččaid. ”
Juos evttohusat olláhuvvet, nohká máŋgasis boazodoallu dáppe Giehtaruohttasis.
Ovddidanplána ii sáhte dohkkehit dákkárin ”, muitala Per Antti Labba.
Sámedikki cealkámuš Gilbbesjávri 2020-fidnus gávdno čujuhusas: www.samediggi.fi  dokumentit  lausunnot 2011.
Semináras bođii ovdan, ahte sámekultuvrra suoji buorideapmi gáibida lasi resurssaid ja rávvagiid.
Seminára rahpan sámedikki ealáhus- ja vuoigatvuođalávdegotti várreságajođiheaddji Heikki Paltto muitalii sámegiela ja ealáhusaid gaskavuođas. ”
Sámedikki ságajođiheaddji Klemetti Näkkäläjärvi hálai sámiid ávnnahis kulturárbbi suodjaleami dilis Suomas ja sámedikkiid gaskasaš ovttasbarggus.
Ságajođiheaddji Näkkäläjärvi lohpidii lávga ovttasbarggu sámi álbmotservošiin sámekultuvrra sajádaga buorideapmin. ”
Mii, sámediggi ja dáiddarat ja duojárat galggašeimmet čohkket fámuid oktasaš sámekulturpolitihkalaš prográmma ráhkadeapmái.
Sámediggi lágida giđđat 2011 oktasaščoahkkima sámiid kultur- ja dáiddaservviiguin.
Čoahkkimis lea dárkkuhus ovttas válmmaštallat evttohusaid sámeskultuvrra suoji buorideapmin.
Sámekultuvrra suoji buorideapmi gáibida lasi resurssaid ja vuoigatvuođalaš suoji ovddideami ”
Museadoaimma ja sámi materiálalaš kultuvrralaš suoji ovddideami sihkkarastima várás Suoma museain leahkki sámečoakkáldagaid galggašii oažžut sámeservoša bálvalussii ja čoakkáldagaid galggašii oažžut almmolaččat oidnosii.
Čuovvovaš ráđđehusáigodahki galgá ásahit ulbmilin Sámemusea Siidda viiddideami ja dan ruhtadeami sihkkarastima. ”
Sámi Duodji rs ságajođiheaddji Rauna Triumf muitalii duoji kultuvrralaš mearkkašumis ja duoji doarjjadárbbuin. ”
Duodji lea eallinvuohki, sámi sosiálalaš vuogádaga oassi, mainna bajásšaddojuvvo ja ohppojuvvo.
Duodji lea sámiid kollektiivvalaš opmodat ja dat ovdanbuktá sámekultuvrra holisttalaš jurddašeami, mas buot váikkuhit buot áššiide.
Lea váidalahtti, ahte Sámi Duoji sajádat ii leat doarvái buorre skuvlemis ja servodagas.
Juoigi, sámedikki stivrra lahttu Petra Magga-Vars muitalii luođi mearkkašumis sihke sániiguin ja juoigamiin: ” Luohti govve sámekultuvrra.
Luođi sisdoaluin sáhttá čielgasit oaidnit báikkálaškultuvrra iešvuođaid ja oahppat máttarvánhemiid historjjás.
Luođi sajádat ii Suomas leat doarvái buorre.
Luohti dárbbaša eanet doarjaga, resurserema ja oidnoma olles Suomas.
Seminára sáddii nana signála oahpahus- ja kulturministeriijai, sámediggái ja sámi oahpahusguovddážii sámeduoji oahpahusa ovddidandárbbuin.
Sámi oahpahusguovddáža sámeduoji oahpahus ii bálval sámekultuvrra dárbbuid, go oahpahus lágiduvvo suopmelaš kultuvrra vuolggasajiin.
Seminára gávnnahii, ahte skuvlla oahpahusa galgá nuppástuhttit nu, ahte oahpahus hovkkahallá maiddái sámenuoraid.
Kulturministtar Wallin sáddii čálalaš dearvvahusa seminárai.
Girdinstreaika esttii kultur- ja valástallanministara mátkki Levii.
Ministtar Wallin muitalii diehtit Suomas ássi ruoŧagielat olmmožin makkár lea eallit giellavehádahkan.
Ministtar Wallin čálii leat erenomáš ilolaš das, ahte sámenuorat leat nu aktiivvalaččat sámekultuvrra gáhttemis ja ovddideamis. ”
Ráđđehusa boahtte jagi bušehttii gullá maiddái sámegielat oahppamateriálamearreruđa bajideapmi.
Lasáhusain máinnašuvvo, ahte sámegielat oahppamateriálaruđain galgá čujuhit doarvái ruđaid maiddái nuortalaš- ja anárašgielat oahppagirjjiide. ”
, Wallin čálii.
Lassidieđut: Ságajođiheaddji Näkkäläjärvi (050-5242109) Seminára ságajođiheaddji Aslak Paltto (+358405620354)
Sámediggi lea cealkán guovlluid ovddidanlágas (Alke / Alueiden kehittämislaki) Bargo- ja ealáhusministeriijai 7.7.2009.
Sámediggi lea buktán ovdan moanaid fuomášumiid guovlluid ovddidanláhkii ja atná láhkaevttohusa váilevažžan.
Sámedikki oainnu mielde láhkaevttohus ii geahpet byrokratiija iige váldde vuhtii vuođđolágas leahkki sámiid kulturiešráđđema iige Vanhanen II ráđđehusa ráđđehusprográmma linjema sámiid kulturiešráđđema dorvvasteamis.
Guovlluid ovddidanláhka (Alke-láhka) gullá Alku-fidnui (guovlohálddahusa ovddidanbargu) ja dan dárkkuhussan lea stivret guovlluid ovdánumi.
Láhkaevttohus lasihivččii eanangottiid lihtuid stivrenválddi guovlohálddahusvirgedoaimmahagaide ja ministeriijaide, das go eanangotteplána ja dan ollašuhttinplána stivrešedje stáhta guovlohálddahusvirgedoaimmahagaid ja ruhtadeami juohkima ja buvttášii eanangottiid lihtuid váikkuhit guovlohálddahusvirgedoaimmahagaid strategalaš stivremii ja boađusráđđádallamiidda.
Eanangotteprográmma ja dan ollašuhttinplána livčče eanangotti lihtu ja stáhta guovlluhálddahusvirgeoapmahaččaid stivren- ja plánenprosessa oassi.
Eanangottiid lihtut leat gielddaid gieldaovttastumit, maid ovddastus mearriduvvo gieldaválggaid bohtosa vuođul.
Eanangottiid lihtuin lea jo dál stuorra váldi guovlluovdánahttimis eanangottelávvaproseassas.
Evttohuvvon bargguid sirdin bidjá čielga áitagiid doaimmaid sorjjasmeahttunvuhtii.
Lea sivva guorahallat eanangottiid lihtuid guovlluovddidanbargguid stuorodettiin sáhttágo eanangottiid lihtuid doaibmama geahččat gielddaid iešráđđema vuođđojurdagiid čađa, das go láhkaásahusáigumušaid mielde eanangottiid lihtuid doaimmain leat mihtilmasvuođat sihke gieldaovttastupmedoaimmain ja stáhta guovlluidhálddašaneiseváldebargguin.
Láhkaevttohus evttoha eanangotti oktasašbargojoavkkuide (M YR. / EOJ) ođđa bargguid guovlodási strategalaš orgánan, mii dahkká linjemiid sihke doaibmá oktiiheiveheaddjin riikka guovlopolitihkkii.
Sámediggi oaidná problémalažžan EOJ bargguid lasiheami sámiid kulturiešráđđema ja guovlohálddahusa ektui.
EOJ:s ii leat ovddasvástideapmi njuolga mange orgánai, muhto dat stivre mearrádusainis guin máŋggaid sierra virgeoapmahaččaid doaibmama ja ruhtajuogu.
Eanangotti oktasašbargojoavkkuide lassánan barggut sáhttet leat ruossalasvuođas sámiid kulturiešráđđejumiin.
Oppalohkái eanangotti oktasašbargojoavkkuide ja eanagottiid lihtuide evttohuvvojit muhtun muddui badjálas barggut.
Dát lasiha byrokratiija iige geahpet guovlohálddahusa, nugo ráđđehusprográmma mihttomeriin oaivvilduvvo.
Sámedikki oainnu mielde guovlluid ovddidanlágas leat váikkuhusat sápmelaččaid vuođđovuoigatvuođaide ja daid ollašuvvamii.
Evttohus lasiha eanangotti lihtuid guovlopolitihkalaš stivren- ja ovddidanválddi sámiid kulturiešráđđemii gulli suorgái ja lea ná ruossalasvuođas sámiid kulturiešráđđejumiin ja eamiálbmotsajádagain.
Ollašuvadettiin guovlluid ovddidanláhka sáhttá fuonidit sámiid kulturiešráđđema ja eastá dan dynámalaš ovdáneami.
Sámediggi háliida váldit vuhtii, ahte guovlluid ovddidanláhkaásahus lasiha mohki bokte gielddaid válddi ja ovddida guovlopolitihka gielddaid hovdema vuollái.
Sámediggi evttoha, ahte sápmelaččaid ruovttuguovllu guovlluovddidanbarggut galget sirdojuvvot oppalohkái Sámedikki bargun.
Sámedikki dievasčoahkkin lea čoahkkimisttis 10.3.2009 cealkán guovlohálddahusa oñasmahttinfidnu birra (ALKU-fidnu).
Sámedikki dievasčoahkkima mielde guovlohálddahusa ovddidanfidnu ii váldde ollege vuhtii sámiide vuoññolágas ja sámediggelágas dorvvastuvvon iežaset giela ja kultuvrra guoski iešráññema.
ALKU-fidnus berre dahkat evttohusaid sámiid iešráññema ovddideamis ja čielgasit sámiid iešráññema ollái gullevaš bargguid sirdimis sámediggái ráññehusprográmma ja vuoññolága mielde.
Vuoññolága ja sámediggelága válmmaštallamis ja ásahuvvon lágaid almmolašvuoñustusain vulgojuvvui das, ahte sámiid giela ja kultuvrra guoski iešráññen manná ovddos iige maŋos.
Vuoññolága njuolggadusaid laktin sámiid iešráññenorgána, Sámedikki, vuoññudeapmái mearkkašedje álggu ja politihkalaš-hálddahuslaš rámaid ráhkadeami sámiid iešráññema sisdoalu ovddideapmái boahttevuoñas.
Guovlohálddahusa oñasmahttin, mii dál lea joñus, rabadettiin máŋggaid stáhta hálddahusbargguid guoski njuolggadusaid ja sirddedettiin bargguid virgeoapmahaččas nubbái addá vejolašvuoña sámiid iešráññema dorvvasteapmái ja viidásabbot ovddideapmái jagiid 1993-1995 láhkaválmmaštallamis gávnnahuvvon prinsihpaid ja ulbmiliid mielde.
Guovlohálddahusa oñasmahttinfidnus lea goittotge válmmaštallon sámegiela, sámeoahpahusa ja sámegielat sosiála- ja dearvvasvuoñabálvalusaid stáhtadoarjagiid guoskevaš hálddahuslaš nuppástusat, mat bohtet ollašuvadettiin dovdomassii jogo hedjonahttit jo áigáiožžojuvvon sámiid iešráññema dahje eastit sámiid iešráññema ovddideami.
Sámiid sajádat ja vuoigatvuoñat iežaset giela ja kultuvrra guoski iešráññemii bohtet hedjonit ja sámiid iežaset iešráññema ovddideapmi bisánit, joba mannat maŋos jos ALKU-fidnu ollašuvvá.
Sámiid iešráññema hedjonahttet ja dan ovddideami estet golbma oñastussii gullevaš evttohusa:
riijas guovlohálddahusvirgebáikái (iige sámiid iežaset iešráññema bargun) (gielddaid stáhtaruhtaortnega oñasmahttimis),
jas guovlohálddahusvirgebáikái (iige sámiid iežaset iešráññema bargun) ja
- sámegielat sosiála- ja dearvvasvuohtabálvalusaid dorvvasteapmái dárkkuhuvvon stáhtadoar
Máinnašuvvon hálddahusbarggut gullet čielgasit sámiid iežaset giela ja kultuvrra guoskevaš iešráññema ollái ja daid galgá jogo sirdit riikkadási virgeoapmahaččas njuolgga sámiid iešráññenorgánai, Sámediggái, dahje seailluhit (sosiála- ja dearvvasvuohtabálvalusaid stáhtadoarjja) Sámedikki bargun.
ALKU-fidnu láhkaásaheamis ja fidnu buktin nuppástusain hálddahussii ja stáhtadoarjjaortnegii galgá lágidit sámediggelága § 9:s dárkkuhuvvon ráññádallamiid, čielggadit fidnuid váikkuhusaid sámegillii ja sámiid vuoññolágalaš kulturiešráññemii.
Sámi giellalága 1086/2003 galgá čuovvut ALKU-fidnu válmmaštallamis ja fidnu ollašuvvamis.
Sámediggái galgá sirdit sámiid ruovttuguovllu eanangoddeprográmma ráhkadeami ja maiddái skuvlema, luondduriggodagaid, birrasa ja johtolaga ráhkkanan- ja plánenbargguid.
Guovlohálddahusvirgeoapmahaččat galget ráññádallat ja ráhkadit ovttasbarggus sámiid ruovttuguovllu ja sámekultuvrra guoski strategiijaáššebáhpáriid.
Sámeoahpahusa oahpaheaddjiid bálkáheapmái dárkkuhuvvon stáhtadoarjagiid (L1998/635; nuppástus 1998/1186, 43§ 2 mom) hálddahus galgá sirdit Sámedikki bargun.
Stáhtadoarjagiid ollái galgá sirdit heailla sámeoahpahusa fuolakeahttá das gos oahpahusa lágideaddji skuvlla lea.
Sámi giellalága § 31:s dárkkuhuvvon ruhtadanbarggut sirdojit Sámedikki hálddašeapmái.
Guovlohálddahusvirgebáikkiide ollašuhtto sámegielat bálvalanossodat sámiid ruovttuguvlui.
Sámediggi evttoha, ahte sámegielat sosiála- ja dearvvasvuohtabálvalusaid ruhtadan-, gohcin- ja stáhtadoarjjabarggut sirdojit Sámediggái Sámedikki evttohusa mielde.
ALKU-fidnus vuhtiiváldo ráññehusprográmma ulbmil sámiid kulturiešráññema dorvvasteamis ja ILO 169-soahpamuša ratifieremis ja maiddái davviriikkalaš sámesoahpamuša ratifieremis.
Bearjadaga almmustahttui Katainen I ráđđehusa ráđđehusprográmma.
Prográmma lea historjjálaš sápmelaččaid dáfus.
Vuosttas háve ráđđehusprográmmas biddjojedje ulbmilin sámekultuvra ja sápmelaččaid vuoigatvuođaid oppalaš ovddideapmi.
Stuorámus oassi sámedikki dán válgabaji guovddáš ulbmiliin girjejuvvojedje ráđđehusprográmmai. ”
Lean duođaid duhtavaš ráđđehusprográmma guovddáš linnjemiidda.
Ráđđehusprográmmas dorjojuvvo nu sámegiella, árbevirolaš diehtu, gielaealáskahttinprográmma ja ovddiduvvo sámi kulturiešstivrejupmi ”, muitala sámedikki ságajođiheaddji Klemetti Näkkäläjärvi, gii maiddái oassálasttii sámedikki ovddasteaddjin ráđđehusšiehtadallamiidda.
Ráđđehusprgrámmas biddjo ulbmilin ILO 169-soahpamuša ratifiseren.
Vaikke ILO 169 soahpamuša ratifiseren leamašan Suoma ulbmilin guhká, goassige ovdal áššis ii leat girjejuvvon ráđđehusprográmmas. ”
Ráđđehusprográmma ulbmil doarju davviriikkalaš sámi soahpamuša joatkkaráđđádallamiid ” oaivvilda ságajođiheaddji Näkkäläjärvi.
Sámedikki bargan evttohusat eanageavahusa stivrenvuogi ođasmahttima várás girjejuvvojedje maiddái ráđđehusprográmmai.
Artihkal 8(j)-bargojoavkku loahpparaporttas evttohuvvo eanageavahusa stivrejeaddji láhkaásaheami ovddideapmi ” čilge Näkkäläjärvi.
Ráđđehusprográmmas čatnasuvvo nannet boazodoalu ovddideapmi ja dahkko soddjileabbon boazodoalu vaháhiid gokčan.
Guollebivddu oasil ráđđehusprográmmas čatnasuvvo olláhuhttit dárbbašlaš doaibmabijut goargŋu guliid suodjaleami várás.
Evttohus prográmman válmmaštuvvá dán jagi loahpas.
Sámi gielalaš vuoigatvuođat linnjejuvvojit ráđđehusprográmmas viidáseabbotge.
Ráđđehus čatnasa dorvvastit sosiála- ja dearvvašvuohtabálvalusaid sámegillii ja ráhkadit álbmotlaš giellastrategiija.
Ráđđehusprográmmas čatnasuvvo dasa, ahte ođasmahtto álbmotlaš biodiversiteahttastrategiija, suvdilis ovdáneami prográmma ja olláhuhtto áitatvuloš luondotiippaid doaibmaplána.
Biodiversiteahttastrategiija olláhuhttimis čatnasuvvo dorvvastuvvot sámi kultuvrralaš vuohki ja árbevierru geavahit luonddu. ”
Sámekultuvrra dárbbut dorjojuvvojit dáid linnjemiin oppalaččat.
Álbmotlaš suvdilis ovdáneami strategiija oassin lea iežas sámi suvdilis ovdáneami strategiija.
Áitatvuloš luondotiippaid doaibmaplánas lea čatnasuvvon čielggaduvvot vejolašvuođat ođasmahttit boazodoallolága, dan olláhuhttima ja maiddái boazodoalu doarjjahámiid nu, ahte dain sáhtášii buoridit áitatvuloš ja čalmmisadnon luondotiippaid dili ja olláhuhttit seamma háve biodiversiteahttasoahpamuša álgoálbmogiid guoski geatnegasvuođaid (artihkalat 8 j ja 10 c).
Linnjemat leat sámekultuvrra ja sámeboazodoalu dáfus oalle buorit.
Sámediggi lea bargan ja áŋgiruššá ainge dáid strategiijaid ja prográmmaid válmmaštallama ja olláhuhttima várás ” Näkkäläjärvi muitala.
Ráđđehusprográmmas leat vuhtiiváldon sámedikki dahkan evttohusat sámi kulturiešstivrejumi ovddideami ja dan resurserema várás.
Dát lea duođaige dehalaš linnjágeassin.
Ráđđehusprgrámma boahtá buktit lasi vejolašvuođaid sámediggái ja girjemiid olláhuhttin gáibida sámedikkis duođalaš návccaid bidjama dasa ” Näkkäläjärvi oaidná.
Sámeáššit bohtet leat ovdan ráđđehusprográmma olláhuhttimis viidáseabbotge.
Ráđđehus ráhkada válgabaji áigge olmmošriektepolitihkalaš doaibmanprográmma.
Olmmošriektepolitihkalaš doaibmanprográmmas bohtet gieđahallot maiddái sámi vuoigatvuođat.
Meahciráđđehus boahtá seailluhuvvot ollislašvuohtan. ”
Ráđđehusprográmmas čatnasuvvo maiddái dasa, ahte fuolahuvvo vuolitdási geaidnofierpmi ortnegis dálonguovloealáhusaid ja vuovdedoalu doaibmaneavttuid sihkkarasti vugiin.
Linnjen lea dehalaš ja doarju earenoamážit Njellima luotta vuođđodivvuma, go luodda lea dehalaš nuortalaččaid ealáhusaide ” dadjá Näkkäläjärvi.
Olmmošvuoigatvuohtapolitihkalaš čielggadeapmi lea oktii válgabajis addojuvvon čielggadeapmi riikkabeivviide, mas giehtadallo olmmošvuoigatvuođaid dálá dilli Suomas ja meroštallojit guovddášáššit stáhta álbmotlaš ja riikkaidgaskasaš olmmošvuoigatvuohtapolitihkai.
Stáhtaráđđi addá čielggadeami Riikkabeivviide čakčačoahkkináigodagas 2009.
Sámediggi ovdanbuktá cealkámušas máŋggaid dárkkálmahttimiid olmmošvuoigatvuohtapolitihkalaš čielggadeapmái.
Cealkámušas sámediggi giddii erenomáš fuopmášumi sámegielat sosiála- ja dearvvasvuohtabálvalusaide, sámi giellalága ollašuvvamii, sámeoahpahusa oažžunvejolašvuhtii, sámiid eanavuoigatvuođaide ja Suoma riikkaidgaskasaš olmmošvuoigatvuohtapolitihka ulbmiliidda.
Olmmošvuoigatvuohtapolitihkalaš čielggadeamis ulbmilin lea, ahte Suopma ratifiere ILO 169 soahpamuša eamiálbmogiid vuoigatvuođain.
Sámediggi evttoha, ahte olmmošvuoigatvuohtapolitihkalaš čielggadeamis váldojuvvo čielga oaivil dasa, mo ILO 169 soahpamuša ratifieremis ovdánuvvo ja makkár áigetávvaliin, go jo ovddit olmmošvuoigatvuohtapolitihkalaš čielggadeamis jagis 2004 ásahuvvui ulbmilin ratifieret ILO 169 soahpamuš ja ulbmil bázii ollašuvakeahttá.
Sámedikki oainnu mielde sámiid iešmearridanvuoigatvuohta ii ollašuva vuođđolága gáibidan vugiin.
Sámediggi maiddái gáibida, ahte čielggadeamis váldojuvvo ulbmilin sámiid iešmearridanvuoigatvuođa ovddideapmi.
Sámediggi evttoha, ahte Suopma ratifiere UNESCO soahpamuša ávnnahis kulturárbbi gáhttemis jođánit ja gieđahallá ášši olmmošvuoigatvuohtapolitihkalaš čielggadeamis.
Sámediggi giddii fuomášumi, ahte aviisaásahus (398/2008) ii daga vejolažžan sámegielat aviisadoarjaga, go doarjjaeavttut leat nu čavgadat.
Sámediggi lea duhtameahttun sámi giellalága ollašuvvamii Suomas.
Buot sámegielaid dilli lea fuolastuhtti ja sámit ellet giellamolsumis.
Supmii dárbbašuvvo jođánit sámegielaid ealáskahttinprográmma, mii livččii dálá viidásut ja jotkkolut doaibma sámegielaid seailuma ja ovdáneami sihkkarastima dihte.
Sámiid gielalaš olmmošvuoigatvuođat eai ollašuva doarvái.
Sámediggi lea fuolas sámeguovllu olggobealde ássi sámemánáid olmmošvuoigatvuođaid ollašuvvamis.
Sámediggi lea evttohan, ahte sámeoahpahusa sihkkarasti ruhtadannjuolggadus (Oahpahus- ja kulturdoaimma ruhtadeamis addojuvvon láhka L 635/1998, nuppástus 1186/1998, 43 §, 2 mom) viiddiduvvošii guoskat olles riikka.
Oahpahusministeriija galggašii ásahit jođánit bargojoavkku, man bargun livččii válmmaštallat sámeoahpahusa ovddidanplána, dárkkistit ja divvut sámeoahpahusa guoski doaibman- ja resursanjuolggadusaid ja válmmaštallat sámedikki sajádaga sámeoahpahusa iešráđđenorgánan guoski meannudanvugiid ja njuolggadusaid.
Sámediggi evttoha, ahte sámegielat sosiála- ja dearvvasvuohtabálvalusaid sihkkarastimii dárkkuhuvvon mearreruhta dorvvastuvvo láhkaásahemiin ja doarjjadássi bajiduvvo dovdomassii dalážis.
Sámedikki oainnu mielde dálá mearreruhta ii reahke sihkkarastit sámegielat sosiála- ja dearvvasvuohtabálvalusaid eaige sámiid olmmošvuoigatvuođat ollašuva resurssaid vátnivuođa dihte sosiála- ja dearvvasvuohtabálvalusain vuođđolága ja sámi giellalága gáibidan vugiin.
Riikkaidgaskasaš olmmošvuoigatvuohtapolitihkas Sámediggi hálidivčče Suoma deattuhit olmmošvuoigatvuohtapolitihkas erenomážit eamiálbmogiid iešráđđenvuoigatvuođa ja – sajádaga ovddideami.
Sámedikki oainnu mielde riikkaidgaskasaš olmmošvuoigatvuohtapolitihkas ja ovddidanovttasbarggus galggašii vuodjut maiddái árktalaš eamiálbmogiidda, go Suopma lea čatnasan Árktalaš Ráđi bargui.
Sámedikki oainnu mielde Suoma olmmošvuoigatvuohtapolitihkalaš deattuhusat galget dihttot Suoma buot doaimmain, eaige ovdamearkan energiijapolitihkalaš gažaldagat oaččo rasttildit Suoma olmmošvuoigatvuođaid deattuhemiid.
Sámedikki cealkámuš gávdno obban sámedikki ruoktosiidduin cealkámušat 2009-oasis.
Lassidieđut: ságajođiheaddji Klemetti Näkkäläjärvi +
OĐĐA GIRJI: Mu Sápmi jagi 2030 Mu Sápmi jagi 2030 - čállingilvui oassálastán mánáid ja nuoraid teavsttat leat čohkkejuvvon girjin.
Čállosiin mánát ja nuorat ovdanbuktet iežaset oainnuid dahje sávaldagaid boahttevuođa birra, das makkár máilmmis sámit ellet 20 jagi geažes.
Sámedikki stivra merkii čoahkkimisttis 27.8.2009 iluin diehtun Meahcceráđđehusa ja Paadara vieljažiid soahpamuša, mii guoská bohccuid guohtoneatnamiid ráfáidahttima vuovdedoalus 20 jahkái ja buot váidagiid ruovttoluotta geassima buot duopmostuoluin.
Lea dehálaš ahte áššis soabaduvvui ráđđádallamiiguin.
Sámediggi giitá sihke Paadara vieljažiid ja Meahcceráđđehusa válmmašvuođas ráđđádallamiidda ja hálus soabadit riiddu.
Mearrádus čájeha ahte ráđđádallamiiguin sáhttá oktii heivehit sámi boazodoalu ja vuovdedoalu intreassaid seamma guovllus.
Sámediggi sávvá, ahte Eana- ja meahccedoalloministeriija addá dás ovddosguvluige Meahcceráđđehussii návccaid soabadit vuovderiidduid ja Meahcceráđđehusa vuoitomihttomearis sámiid ruovttuguovllus luhppojuvvošii.
Meahcceráđđehusa, Nuortalašráđi ja Sámedikki ráđđádallan oktasaševttohus PEFC – vuovdesertifierenkriteran sámekultuvrra ja sámeealáhusaid dorvvasteami várás boahtá caggat ođđa soahpameahttunvuođaid guovlluid eanageavaheamis.
Lassedieđut: Sámedikki ságajođiheaddji Klemetti Näkkäläjärvi, tel: 0505242109, e-mail: klemetti.nakkalajarvi@samediggi.fi
Sámediggi ordne ođđa nammagilvvu, man dárkkuhussan lea gávdnat Sámi kulturguovddážii, mii válmmaštuvvá Anára kirkosiidii jagi 2012, dan oaivila ja doaimma govvideaddji nama.
Gilvvu čoavdá 10-lahttosaš bálkkašanlávdegoddi, masa gullá okta ovddasteaddji kulturguovddáža juohke geavaheaddjiorganisašuvnnas (oktiibuot 8 ovddasteaddji) ja maiddái ovddasteaddjit Senaatti-giddodagain ja kulturguovddáža arkiteaktagilvvu vuoitán plánejeaddjijoavkkus.
Lávdegoddi lea nammadan gaskavuođastis 4- lahttosaš bargolávdegotti árvvoštallat boahtán nammaevttohusaid ja maiddái válmmaštallat bálkkašanlávdegoddái evttohusa gilvvu vuoitievttohasain.
Nammagilvu lágiduvvui vuosttas háve golggotmánus 2009, dalle mearreáiggis boahtán ja bálkkašanlávdegotti čoahkkimis 10.12.2009 gieđahallamii ja árvvoštallamii dohkkehuvvon nammaevttohusat ledje oktiibuot 69 stuhka.
Bálkkašanlávdegoddi guđii rabakeahttá guhtta maŋŋonan dahje muđui njuolggadusaid vuostásaččat doaimmahuvvon evttohuskonfeluhta.
Bálkkašanlávdegoddi čoahkkanii Avvilis 13.1.2010 gieđahallat nammagilvui válljejuvvon bargolávdegotti evttohusa nammaevttohusain ja ođđa, dárkkistuvvon gilvonjuolggadusaid.
Bálkkašanlávdegoddi lei seamma oaivilis bargolávdegottiin das, ahte árvvoštallot dohkkehuvvon nammaevttohusaid joavkkus ii gávdno oktage gilvvu njuolggadusain dárkkuhuvvon gáibádusaid deavdi evttohus.
Gilvoáigi lea guokte mánotbaji.
Ođđa gilvvus váldojit vuhtii almmá sierra gáibádusa bálkkašanlávdegotti 10.12.2009 hilgon evttohusat.
Lassidieđuid addá Sámedikki hálddahushoavda ja bálkkašanlávdegotti čálli Juha Guttorm t. 0400– 142 518, bálkkašanlávdegotti ságajođiheaddji Janne Näkkäläjärvi t. 040-7599 427 ja maiddái bálkkašanlávdegotti várreságajođiheaddji Eija Leivo t. 040–8304 886
Sámi kulturguovddáš, mii huksejuvvo Anára kirkosiidii, boahtá leat Suoma sápmelaččaid hálddahusa ja kultuvrra guovddáš.
Sámi kulturguovddáža dárkkuhussan lea láhčit sápmelaččaide buoret vejolašvuođaid iežaset eavttuid mielde doalahit ja ovddidit gielaset, kultuvrraset ja ealáhusdoaimmaset ja maiddái fuolahit ja ovddidit kulturiešráđđema ja doarjut sápmelaččaid almmolaš eallineavttuid ovdáneami.
Kulturguovddáš buorida maiddái dovdomassiii vejolašvuođaid juohkit dieđuid sápmelaččain eamiálbmogin.
Sámediggi anii buorrin, ahte evttohusas doarjaga oažžuid ahkerádjá bajiduvvo 63 jagis 65-jahkái ja atná dan leat vuođustallon.
Positiivvalaš lea maiddái dálá vehá buoret skáhppondoarjagat mohtorgielkkáid ja njealjejuvllagiid skáhppomii ja lassin boazodáluid vuođđodivvumii.
Sámediggi lea oalle duhtameahttun dan vuohkái mo POLURA-láhkaásaheapmi lea válmmaštallon.
J. 2007 vuođđoláhkaváljagoddi lea gáibidan, ahte sámedikki ovddastusa láhkaválmmaštallamis galgá sihkkarastit álggu rájes ja stáhtaráđđi galgá álgit oppalašođastussii, mas sámiid kultuvrralaš ja vuoigatvuođalaš sierrasajádat váldojuvvo áššelaččat vuhtii.
Vuođđoláhkaváljagotti rávvagat eai leat ollašuvvan.
Sámediggi oaidnáge, ahte POLURA evttohus lea čielgasit sámeálbmoga ja sámeboazodoallokultuvrra vealaheaddji mátta boazodoalu ektui.
Sámediggi lea oalle duhtameahttun láhkatekstii ja dan sisttisdoallan áššefeaillaide ja teavsttas vuhtton jurddašanvuohkái sámeboazodollui.
Sámedikki perspektiivvas evttohus POLURA ii ovddas buori láhkaválmmaštallanvuogi.
Sámediggi evttohage, ahte POLURA galggašii divvut dahje válmmaštallat ollásit ođđasit vuhtii váldimiin vuođđoláhkaváljagotti rávvagiid ja sámekultuvrra suoji.
Sámediggi evttoha, ahte sámiid ruovttuguovllus várrejuvvo 420 000 euro sturrrosaš guođohandoarjja.
Doarjaga mearri vuođđuduvvá sámeguovllu bálgosiid ollašuvvan rehketdollui boazodoallojagis 2007-2008.
Doarjaga rehkenastima vuođđun lea govttolašvuohta ja ovttaveardásašvuohta.
Doarjaga dárkkuhussan lea buhttet guođoheamis boahtán badjelmearálaš boaldámuš- ja reaidogoluid.
Lassin doarjaga bokte sihkkarasto badjealbmáid dássebeallásaš meannudeapmi.
Eará sajis boazodikšunguovllus badjealbmáid boađuiddási bajidit suoidne- ja bealdobuhtadusat.
Sámediggi evttoha, ahte stáhtaráđis álggahuvvo jođánit válmmaštallot boazodoallolága oppalašođastus, mas vuhtii váldojuvvo sámeboazodoalu riikkaidgaskasašvuoigatvuođalaš ja vuođđolágalaš suodji.
Sámediggi gávnnaha, ahte POLURAs evttohuvvon nuorra badjealbmáid álggahandoarjja lea gávnnahuvvon doaibmevaš vuogádahkan ja erenomáš dárbbašlažžan sámiid ruovttuguovllus.
Doarjaga ruhtadeapmi lea nohkan dábálaččat gaskan iige buot hálideaddjiide ja doarjjaeavttuid deavdi ohcciide leat sáhttán mieđihit ruhtadeami.
Ruhtadeapmi ii galgga vuođđuduvvat vihkkehallamii ja ruhtadeami galgá sihkkarastit doarjjaeavttuid deavdi ohcciide.
Sámedikki cealkámuš gávdno obban čujuhusas www.samediggi.fi – cealkámušat 2009.
Lassidieđut: I várreságajođiheaddji Irja Seurujärvi-Kari
Eamiálbmogiid osolašvuođa galgá sihkkarastit davvi dimenšuvnna ovttasbarggus
Forumas sámi parlamentáralaš ráđi (SPR) ovddastii Suoma sámedikki ja SPR ságajođiheaddji Klemetti Näkkäläjärvi.
Forum sáddii nana signála davvi dimenšuvnna ovttasbargui oassálasti stáhtaide.
Foruma loahppaárvalusas gáibiduvvui, ahte stáhtat ovttasbarggus eamiálbmogiiguin ráhkadit málle, mo eamiálbmogiid oassálastin- ja váikkuhanvejolašvuođat sihkkarastojit davvi dimenšuvnna ovttasbarggus ” muitala Näkkäläjärvi, gii lei SPR:a ja eamiálbmogiid áidna ovddasteaddjin ráhkadeamen foruma loahppaárvalusa.
Davvi dimenšuvdna (DD) lea ovttasbargu njealji dásseárvosaš oassebeali Eurohpa Uniovnna, Ruošša, Norgga ja Islándda gaskkas.
Eatnandieđalaččat Davvi dimenšuvnna guovlu gokčá Oarjedavve-Ruošša, Nuortameara ja árktalaš guovlluid, fárus maiddái Barentsguovlu.
Ovttastuvvan stáhtat ja Kanada leat davvi dimenšuvnna dárkojeaddjeriikkat.
Vuosttas davvi dimenšuvnna parlamentáralaš foruma dollui Brysselis jagi 2009.
Sámit oassálaste forumii SPR:a ja árktalaš parlamentarihkáriid bissovaš komitea bokte.
Parlamentáralaš forum evttoha eamiálbmogiid vuoigatvuođaid vuhtiiváldima davvi dimenšuvnna barggus. ”
Čállingotti álgomuttu evttohusas loahppaárvalussan ii lean álggos sátnige eamiálbmogiid vuoigatvuođain.
Dál eamiálbmogiid vuoigatvuođat leat vuhtiiváldon viidát loahppaárvalusas ja dan guoibmevuohtaprográmmain.
Lea dehalaš, ahte eamiálbmogiid vuoigatvuođat vuhtiiváldojit horisontálalaččat ” muitala Näkkäläjärvi duđavažžan.
Forum gáibida loahppaárvalusas, ahte davvi dimenšuvnna ja eamiálbmogiid gaskasaš ovttasbarggu galgá lasihit ja čiekŋudit.
Birasguoibmevuođas forum ávžžuhii stáhtaid sihkkarastit eamiálbmogiid vuoigatvuođaid ovddidettiin ođasmuvvi energiija.
Lassin luondduresurssaid ávkingeavaheamis galgá giddet erenomáš fuopmášumi eamiálbmogiid vuoigatvuođaide ja kultur- ja birasváikkuhusaide. ”
Lean erenomáš duhtavaš go loahppaárvalusas gáibiduvvui, ahte ođasmuvvi energiijahámiid ja luondduresurssaid ávkingeavaheapmi eai oaččo áitit eamiálbmogiid vuoigatvuođaid.
Maiddái Ruošša stáhta dohkkehii dás namuhuvvon hábmemiid.
Luondduresurssaid ávkingeavaheapmi, nugo oljju bovren, erenomážit Ruoššas lea áitán máŋggaid eamiálbmogiid áigáiboađu ja kultuvrra jotkkolašvuođa.
Forum evttohii, ahte sosiála- ja dearvvasvuohtaguoibmevuhtii váldošii ođđa oassi, mii guoská árbevirolaš ealáhusaid sihkkarastima ja ovddideami. ”
Árbevirolaš ealáhusaid heajos gánnáhahttivuohta ja ealáhusaiguin barganeavttuid hedjoneapmi leat dagahan muhtin eamiálbmotservošiin lossa váttisvuođaid.
Ovdamearkan Kanadas, go njurjonáhki gávpi lea EU:a gildosa dihte geahppánan, meahcásteaddjiid boađut leat njiedjan ja máŋgasat leat gártan heaitit ealáhusa.
Dát lea dolvon sosiálalaš váttisvuođaide nugo alkoholismii ja juoba iešsorbmemiidda ” Näkkäläjärvi čilge.
Davvi dimenšuvnna ođđaseamos guoibmevuohta lea kulturguoibmevuohta.
Forum deattuhii, ahte eamiálbmogiid aktiivvalaš oassálastin kulturguoibmevuhtii lea erenomáš dehalaš. ”
Eamiálbmogiid musihkka, dáidda, duodji ja ovdanbukti dáidagat galggašedje leat guoibmevuođa guovddážis ” Näkkäläjärvi oaidná.
” Dál leat ožžon dehalaš áššiid foruma loahppaárvalussii ja mii galgat fuolahit das, ahte dat maiddái vuhtiiváldojit davvi dimenšuvnna sierra guoibmevuođain ja ovttasbarggus.
Boahtit giehtadallat ášši SPR:a stivrra čuovvovaš čoahkkimis cuoŋománus ja sávvamis oažžut dalle válmmaštallanbarggu bures álgui ”, Näkkäläjärvi muitala.
Davvi dimenšuvnna goalmmát parlamentáralaš forum lágiduvvo Ruoššas jagi 2013.
Áššemeannudeaddji bargun lea dikšut hálddahushovdii gullevaš beaivválaš hálddahusbargguid, nugo fuolahit sámedikki stivrra ja dievasčoahkkima válmmaštallamis hálddahushoavdda divššodettiin oasseáigásaččat Sámi kulturguovddáža prošeaktahoavdda bargguid.
Sanna Guttorm álggaha barggustis ođđajagemánu 14. beaivve 2009.
Su doaibmabáiki lea Sámedikki almmolaš doaimmahagas Anára Rivdolas.
Áššemeannudeaddji sadjásašvuođa ohce Sanna Guttorm lassin njeallje olbmo: Raisa Järvenpää, Heidi Kitti, Hanna Mattila ja Nina West.
Mearrádusa áššemeannudeaddji váldimis barggai Sámedikki hálddahushoavda Juha Guttorm Sámedikki bargoortnega mielde 9.1.2009.
Lassidieđut Juha Guttorm, hálddahushoavda, t. 010 839 3102/juha.guttorm@samediggi.fi
Birasministeriija ásahan biodiversitehtabargojoavku, man bargun lea ovddidit ja čuovvut Suoma luonddu máŋggahámatvuođa gáhttema ja suvdilis geavaheami strategiija ja doaibmanprográmma Luonddu beales – olbmo ávkin - ollašuvvama, mearridii čoahkkimis 17.12.2008 evttohit, ahte birasministeriija ásahivčče bargojoavkku gieđahallat eamiálbmogiid árbedieđu.
Birasministeriija lea ásahan 18.6.2009 biologalaš máŋggahámatvuođa guoskevaš oktasašsoahpamuša eamiálbmogiid árbedieđu gieđahalli artikla 8 j álbmotlaš áššedovdijoavkku.
Bargojoavkku bargun lea koordineret Suoma luonddu máŋggahámatvuođa gáhttema ja suvdilis geavaheami strategiija ja doaibmanprográmma 2006 - 2016 dárkkuhan eamiálbmogiid árbedieđu guoski doaimmaid.
Lassin bargojoavku galgá skáhppot lasi dieđuid artikla 8j:i gullevaš bargoprográmma sisdoalus ja ulbmiliin erenomážit Suoma sámiid dáfus.
Bargojoavku ovddida 8 j artikla heiveheami Suoma sierra ministeriijaid ja čanasjoavkkuid ovttasbargguin ja maiddái addá bealistis ávžžuhusaid oktasašsoahpamuša heiveheamis ja ollašuhttimis Suomas.
Bargojoavkku ságajođiheaddjin nammaduvvui Sámedikki ságajođiheaddji Klemetti Näkkäläjärvi ja várreságajođiheaddjin birasráđđi Esko Jaakkola Birasministeriijas.
Biodiversitehtasoahpamuša artikla 8 j geatnegahttá, ahte guhtege soahpamušbealli galgá vejolašvuođaid mielde ja heivvolaš osiin álbmotlaš láhkaásaheami mielde gudnejahttit, gáhttet ja doalahit eamiálbmogiid ja báikkálaš servošiid dakkár oahpa, hutkosiid ja geavada, mii gullá biologalaš máŋggahámatvuođa gáhttema ja bistevaš geavaheami dáfus mearkkašahtti árbevirolaš eallinvugiide, ja ovddidit ja viiddidit daid heiveheami máinnašuvvon servošiid lobiin ja vehkiin ja maiddái roahkasmahttit oahpas, hutkosiin ja geavadis ožžojuvvon ávkki dássebeallásaš juohkima.
Sámedikki ságajođiheaddji Klemetti Näkkäläjärvi atná bargojoavkku vuođđudeami historjjálažžan ja dehalažžan. ”
Dál, 17 jagi soahpamuša vuolláičállima maŋŋá, artikla 8 j álgojuvvo heivehuvvot Suomas.
Suopma lea álgojalgejeaddji biodiversitehtasoahpamuša heiveheamis eamiálbmogiid vuhtiiváldima dáfus.
Birasáššit leat Suoma sámiide ja Sámediggái hirbmat dehalaččat.
Lean ilus Birasministeriija čatnaseamis sámiid sajádaga buorideapmin.
Jáhkán, ahte bargojoavkobargguin sáhttit eastadit ruossalasvuođaid eanageavaheamis ja ráhkadit doaibmanrávvagiid mo sámiid eamiálbmotsajádat ja dasa gullevaš vuoigatvuođat vuhtii váldojit eanageavaheami plánemis ja sámiid ruovttuguovllu hálddašeamis.
Bargojoavkobargu lea erenomáš dehalaš árbevirolaš sámeealáhusaid dáfus ja jáhkán ahte bargojoavkobargguin sáhttit ráhkadit evttohusaid ja ávžžuhusaid mat ovddidit sámekultuvrra ja dasa gullevaš árbevirolaš ealáhusaid sajádaga. ”
Lassidieđut: Sámedikki ságajođiheaddji Klemetti Näkkäläjärvi,
Bátneduoddara dikšun- ja geavahanplánas geahččalit Akwé:Kon – rávvagiid
Eamiálbmogiid árbevirolaš dihtui guoskevaš ja biodiversitehtasoahpamuša 8 j artihkkalii gullevaš Akwé:Kon – rávvagat leat váldon geahččalanatnui Bátneduoddara meahcceeanaguovllu dikšun- ja geavahanplána dárkkisteamis.
Akwé: Kon rávvagat leat dohkkehuvvon biodiversiteahttasoahpamuša 5. oassebeallečoahkkimis.
Akwé:Kon – rávvagat leat vuosttažettiin meannudanvuohki dahje proseassa, man bokte dorvvastuvvojit sápmelaččaid váikkuhanvejolašvuođat dikšun- ja geavahanplána gárvvisteamis ja ohccojuvvojit vuogit, maid bokte sápmelaškultuvrii negatiivvalaš váikkuhusaid sáhttá caggat.
Sámedikki stivra lea nammadan bargojoavkku ja dat lea dievasmahttojuvvon bálgosiid ovddasteaddjiiguin.
Bargojoavkku sátnejođiheaddjin doaibmá Heikki Paltto ja eará lahtut leat: Juhani Länsman, Bigga-Helena Magga, Nina Maarit West ja Inga-Briitta Magga sihke boazoisidat: Jouni Lukkari (Bátneduottar), Harri Hirvasvuopio (Sámi bálggus), Nils-Heikki Näkkäläjärvi (Sállevárri).
Bargojoavkku sátnejođiheaddji Heikki Paltto jáhkká dán leat buori vuogi áššiid plánemis.
- Dát addá báikkálaččaide vejolašvuođa beassat muitalit oainnuideaset.
buktá rabasvuođa plánemii, Paltto gávnnaha.
Váikkuhusat sápmelaškultuvrii árvvoštallojuvvojit oppa plánaproseassa áigge
Meahciráđđehus háliida váldit sápmelaččaid kultuvrra hárjeheami eavttuid vuhtii buoremus vejolaš lági mielde.
- Rávvagiid iskkadeapmi Bátneduoddara dikšun- ja geavahanplánabarggus lea dehálaš Meah
Stuorra earru ovddit plánema ektui lea, ahte dál árvvoštallan dahkko oppa plánaproseassa áigge, go árabut árvvoštalle gárvves plána váikkuhusaid sápmelaškultuvrii, guovlluoaivámuš Elina Stolt muitala.
Sápmelaččaid juridihkalaš sajádaga ja sápmelaččaid ruovttuguovllu eanageavaheami plánema ovddideamis Akwé:Kon – rávvagiin lea stuorra váikkuhus.
- Jus Bátneduoddara dikšun- ja geavahanplána válmmaštallan lihkostuvvá bures, de Akwé:Kon –
rávvagiid heiveheami livččii vejolaš váldit oassin eará dikšun- ja geavahanplánaid dahkamis ja maiddái luondduriggodatplána dahkamis, sámedikki sátnejođiheaddji Klemetti Näkkäläjärvi vihkkehallá.
Eaktodáhtolaš rávvagiidda lea addon daid oppalašvuođa luonddu deattuheami dihte mohawkkagiela namma Akwé:Kon, mii oaivvilda buot luondduriikkas.
Dehaleamos ulbmilin leat ain sámemánáid giela ja kultuvrra doarjun sámiid ruovttuguovllus.
Álgogiđa sámi mánáidkulturguovddáža doaimmas vástidii Johtti Nuorra – projeakta, man Lappi EBI- guovddáš ruhtadii.
Johtti Nuorra - fidnus lei barggus hutkás nuora bagadalli, gii jođii sámeguovllu skuvllain jođiheamen nuoraid.
Johtti Nuorra bargobájiid sisdoalut laktašuvve sámenuoraid dáiddadáhpáhussii ráhkkaneami oassin.
Oahpahus- ja kulturiministeriija (OKM) lea mieđihan sámediggái sierraruhtadeami sámekultuvrra ovddideapmái jagi 2011.
Dát ruhtadeapmi guoská maiddái sámi mánáidkulturguovddáža ja jagi bušeahtta lassána 15 000 euroin.
Mánáidkulturguovddáža giđa áigeguovdilis dáhpáhusaide gullet nammagilvu ja mánáid reaissut mearragáddái.
Sámi mánáidkulturguovddáš lea doaibman jo jagis 2004 ja lea áigi ordnet nammagilvvu mánáide ja nuoraide.
Dálá guhkes nama sadjái galggašii hutkat oanehis ja deaivilis, doaimma govvideaddji nama.
Giđa beaivvi reaisu ” Johtin meara gáttai ” / ” Jutaaminen meren rantaan ” lágiduvvo geassemánu álggus vuollái skuvlaahkásaččaide.
Mátkkit leat Álttávuona ja Porsáŋgguvuona gáttiide, Norgga beallái.
Mátkkiin almmuhuvvo dárkilabbot.
Sámi mánáidkulturguovddáš fidnu doaimmajođiheaddji Petra Magga-Vars lea máhccan bargui ja vástida fidnu koordineremis ja doaimmas miessemánu rájes.
Oktavuohtadieđut:
Prošeavtta namma Sámi musihkkaguovddášfidnu Prošeaktakoda S85948 Ulbmilprográmma 1 B Doaibmalinnjá Doaibmanollisvuohta 6, M áhttima ovddideapmi dálonguovlluin Prošeavtta váldovástueiseváldi Lappi leanaráđđehus Prošeavtta hálddašeaddji organisašuvdna Sámediggi Prošeavtta vástuolmmoš Juha Guttorm, hálddahushoavda Telefonnummir 016-655021 Boastačujuhus Saarikoskentie 4, 99870 Anár
Loahpparaportta čálii Sámi musihkkaguovddášfidnu prošeaktahoavda Annukka Hirvasvuopio-Laiti.
Čoahkkáigeassu prošeavtta ollašuhttimis ja bohtosiin
Prošeavtta ulbmilat:
S ámi musihkkaguovddášfidnu ulbmilin lei čilget S ámi musihkkaguovddášfidnu vuođđudeami ja álggaheami eavttuid oassin Sámi kulturguovddážis, mii ráhkaduvvo Anárii, ja dan dárkkuhusas koordineret ja organiseret sámemusihkkaoahpahusa skuvllaide; oahppiide ja oahpaheaddjiide, ja vel joatkit Ijahis Idja – eamiálbmotmusihkkadáhpáhusa ovddideami ja plánema.
Sámi musihkkaguovddášfidnu prošeaktahoavdan válljejuvvui Annukka Hirvasvuopio-Laiti ja su veahkkin prošeaktabargi Jussi Isokoski.
Prošeakta lei joatkkafidnu Sámemusihkkaoahpahusa ovddidanfidnui, mas ráhkaduvvojedje eavttut sámemusihka oahpahusa álggaheapmái.
ESR-fidnu Sámemusihka oahpahusa ovddidanfidnu doaimmai 1.1.2005 rájes njukčamánu 2007 loahpa rádjai.
Oktiibuot 8 mánu bistán prošeavtta áigge prošeaktahoavda ja prošeaktabargi jotkkiiga plánenbarggu Sámemusihka ovddidanfidnu áigge dahkkojuvvon plánaid vuođul.
Prošeavtta áigge čohkkejuvvojedje searat earenoamážit ordnet ruhtadeami ja buvttadit sisdoalu Sámi musihkkaguovddážii, mii boahtá Sámi kulturguovddáža oktavuhtii go dat huksejuvvo Anárii.
Skuvlaoahpahus ordnejuvvui ovttas Ulla Pirttijärviin ja Marko Joustein, geat leaba ovttas ráhkadeamen sámemusihka oahppagirjji.
Nuoraid bándaleaira, gos oahpahuvvui sihke árbevirolaš ja moderna sámemusihkka, ordnejuvvui Čeavetjávrris 2.-4.11.2007.
Ijahis Idja – eamiálbmogiid musihkkadáhpáhus ordnejuvvui Anára girkosiiddas miessemánu 25.- 27. 2007.
M usihkkatearbmabargojoavku jorgalii viidábuš musihka sátnelisttá davvisámegillii – oktilis musihkkasátnelisttá váilun leamaš stuorra váttisvuohta sámemusihka oahpahusas, dál dán váttisvuhtii fitnašuvai geahpádus.
Prošeavtta vuolggasadji, ulbmilat ja čuozáhatjoavku
Fidnu háltelinján doaimmai ain ovddit ESR-prošeakta, Sámemusihka oahpahusa ovddidanfidnu, man ulbmilin lei plánet ja lágidit diliid sámemusihka oahpahusa álggaheami várás sámeguovllus.
Prošeavtta vuolggasadjin lei viggat doalahit árbevirolaš sámemusihka hámiid (juoiggus dahjege luohti, sihke leudd, liđve), ordnet fásta sámemusihka oahpahusa sámeguvlui, movttiidahttit nuoraid studeret iežaset árbevirolaš musihka, dahkat sámemusihka dovddusin sihke bealistis viggat ovddidit dan.
Dán fidnu ovdal lei fas Sámedikki Suoma M usihkkaoahppolágádusaid lihtus jagi 2004 diŋgon ovdačilgehus sámemusihkkaoahpahusa ordnemis.
Bargojoavkku ráhkadan ovdačilgehusa ovdal Sámediggi lei diŋgon Sámi oahpahusguovddážis čilgehusa sámemusihka oahpahusa ordnemis.
Dán čilgehusa čálii dutki Ilpo Saastamoinen.
Sámi musihkkaguovddášfidnu laktásii oassin álgui biddjon Sámi kulturguovddáža huksenfidnui, musihkkaoahpahus boahtá leat okta Sámi kulturguovddáža deháleamos doaimmain.
Suoma ráđđehus mieđihii 24.5.2007 ruhtadeami Sámi kulturguovddážii, mii huksejuvvo Anárii. Ijahis Idja
– eamiálbmotmusihkkafestiválas, man fidnu bargit lágidedje ovttas Anára Sámiservviin, Siida
Sámeguovllu oahpaheaddjit ja beaiveruovttuid bargit ledje okta dehalaš čuozáhatjoavku.
Prošeavtta ollašuhttin ja ovttasbargu
Sámis leat guhkes mátkkit giliid gaskka ja dat buktá hástalusaid maiddái musihkkaoahpahussii.
Váttisvuohtan lea dohkálaš musihkkaoahpaheaddjiid oažžun oppa guvlui.
Oahpahus geahččaluvvošii ollašuhttot nu olu go vejolaš báikkálaš fámuiguin ja ng. ” Learning from the Elders ” – vugiin, mas jo vuoras olbmot, geat hálddašit dán árbevieru, juhket máhtuset nuorabuidda skuvllas.
Vaikko oahpahuvvošiige dán vuogi mielde, de liikká dárbbašuvvo nd. veahkkepedagoga, veahkkeoahpaheaddji dahje koordináhtor, gii omd. fuolaha geavatlaš ordnemiin ja álkidahttá árbevieru máhtti boahtima luohkkálatnjii ja doaibmá maiddái veahkkin oahpahusdilálašvuođas.
M aiddái gáiddusoahpahusvejolašvuođat kártejuvvojedje ja lea hui jáhkehahtti, ahte oassi boahttevaš Sámi musihkkaguovddáža oahpahusas ordnejuvvoge gáiddusoahpahussan.
Prošeavtta áigge kártejuvvojedje oaivilat das, man viiddis guovllus johtti musihkkaoahpaheaddji sáhtášii dikšut musihka oahpahusa.
Oktan molssaeaktun geahččaluvvui kártet, mo sámemusihka oahpahus sáhtášii ordnejuvvot johtti musihkkaoahpaheaddji doaimmas nu, ahte skuvllaid ja gielddaid oassin bázášii dušše mátkegoluid máksin.
Sámegielat oahpahusa buohta dát lihkostuvašii, daningo sámegielat oahpahussii oažžu 100 % stáhtadoarjaga oahpaheaddji bálkkáide.
Sámemánát leat maiddái suomagielat oahpahusas hui olu ja váikke sámemusihka oahpahusa ordnen sámegielat oahpahusa ruhtadanrámas leage doarjun veara ja sávahahtti ja das lea buorre álggahit, de liikká máŋggat oahpaheaddjit máŋgga skuvllas bukte ovdan fuolaset das, ahte báhcetgo suomagielat sámemánát obban sámemusihka oahpahusa haga.
Giellahálešteamis nuppe dáfus deattuhuvvui maiddái dat, ahte sámegiella gullá mávssolaš oassin sámi árbevirolaš musihkkii ja vokálamusihka giella árbevirolaččat lea sámegiella.
Dárbu ja beroštupmi oažžut maiddái suoma luohkáide sámemusihka oahpahusa nu, ahte dat šattašii oahpisin maiddái guovllu suomagielagiidda ja suopmelaš álbmogii.
Ideála dilli livččii, ahte sámemusihkka váldojuvvošii sisa oahppaplánaide oppa sámeguovllus, goittotge eanet, go maid dat dál boahtá ovdan musihka oahpahusas.
Jurddan lea ordnet sihke árbevirolaš ja maiddái populára sámemusihka oahpahusa skuvllaide.
Sámi musihkkaguovddáža višuvdnan plánejuvvui čuovvovaš:
seailluha ja ovddida árbevirolaš sámi vokálamusihkkastiillaid (luohti, leudd ja livđe), ordne ealli ja ovdáneaddji sámemusihka oahpahusa, fállá vejolašvuođaid sámi musihka ámmátlaš buvttadeapmái ja juohkimii, ovddida sámi musihka máhtolašvuođa, lokte sámi musihkkastiillaid ja dan bokte lasiha beroštumi sámi musihkkii.
Sámi musihkkaguovddáš buvttada lágálaš ja máŋggahámat sisdoalu dálá vugiiguin nu ahte seammás gáhtte ja gudnejahttá árbevieruid.
Sámemusihka oahpahus joatkašuvvá dán EU-prošeavtta nohkama maŋŋá maiddái omd. Sámi oahpahusguoddážis ja Avvila ja Ohcejoga rávesolbmuidskuvllas.
Stuorra veahkkin ja ovttabargoguoibmin prošektii lei maiddái musihkkár, sámi leanadáiddár Ulla Pirttijärvi-Länsman.
Suinna bargojuvvui ovttas earet eará árbevieru máhttiid kártemis, kurssaid ordnemis, oahpaheaddjiid skuvlenseminárain ja skuvllaid mielde jođedettiin.
Skuvllaid mielde johtima ja árbevirolaš musihka máhttiid jearahallamiid ektui mearrideimmet bargat ovttas Sámedikki árbevirolaš musihka oahppagirjefidnuin. Ovttasbargu lei lunddolaš daningo jearaldat lei áibbas seammá áššis; sámi árbevirolaš musihka oahpaheamis skuvllain.
Sámi musihkkaguovddášfidnu prošeaktahoavda oassálastá sámemusihka oahppagirjefidnui stivrenjoavkku lahttun.
Ovddabealde máinnašuvvon prošeavttain bargojuvvui lávga ovttas nu guhká go fidnu bisttii.
Seammá dahkkui maiddái riikkaviidosaš Taikalamppu - mánáidkultuvrafierpmádahkii gullevaš Sámi mánáidkulturfidnuin.
Jussi Isokoski barggai ealáhusfidnui čilgehusa Suoma beale sámi musihkkáriin.
Juoigiid Searvvi ságadoalli Mattis Hætta gulai maiddái fidnu stivrenjovkui.
Suomen M usiikkioppilaitosten Liitto jođihan M onimuotoinen musiikki - fidnu siste kártejuvvojedje earet eará unnitlogu musihka oahpahusa sierrasárgosat.
Prošeaktahoavda oassálasttii fidnu čoahkkimiidda bargojoavkku lahttun.
Prošeaktahoavda oassálasttii maiddái Virtuálamusihkkafidnu čoahkkimii ja muitalii prošeavtta ja sámi musihka birra.
Deaivvadeamis guorahallojuvvojedje gáiddusoahpahusa vejolašvuođat musihkkaoahpahusas.
Almmolašvuohta ja dieđiheapmi
Prošeakta lea ožžon oainnusvuođa earret eará iešguđetlágan dáhpáhusaid ordnema bokte.
Prošeavtta bargit muitaledje prošeavtta ja muđuige sámemusihka birra máŋggain dilálašvuođain, mat laktásedje ee. Sámi kulturguovddáža plánemii ja dan birra dieđiheapmái.
Prošeakta ordnii skuvlendilálašvuođaid, maid birra čállojuvvojedje mediai aviisadieđáhusat.
Sámi Radio, NRK Sámi Radio, YLE Radio Suomi) lassin prošeaktahoavda lea leamaš ovdan tv Ođđasat - sáddagiin.
M aiddái Ijahis Idja - festivála lea buktán olu oainnusvuođa prošektii.
Fidnus lea ožžon dieđu maiddái Sámedikki neahttasiidduid bokte.
Váttisvuođat ja ávžžuhusat
Váttisvuođat prošeavtta ollašuhttimis
Árbevieru máhttit, geat velá máhttet eakti árbevirolaš musihkkastiilla, álget leat juo boarrásat, ja danin sin ii leat álo nu álki gávdnat oahpahusbargguide.
Oassi vejolaš oahpaheaddjiin ii maiddái leat leamaš hálos oahpahusbargguide.
Sámeguovlu lea maiddái hui viiddis ja dat maiddái buktá hástalusaid oahpahusa plánemii, ovdamearkka dihtii plánejuvvon johtti oahpaheaddji doibmamii.
Prošeavtta ekonomiijahálddahusa joraheapmi ja máksuibidjanohcamušaid čállin šattai hástaleaddjin, áddjájin ja lossadin.
Prošeavtta hálddašanorganisašuvnnain galggašii leat barggus olmmoš, guhte vástida máksuibidjanohcamušaid dahkamis vai prošeaktaolbmot sáhttet vuojulduvvat ieš prošeavtta ollašuhttimii.
Prošeavtta bohtosat
Fidnu lea lasihan dieđu sámiid ja sámi musihka birra ja seammás dat lea geahččalan seailluhit, ovddidit ja sirdit sámi musihka ođđa buolvvaide ja ná dat lea dorjon sámi kultuvrra ja nannen sámi identitehta.
Prošeavtta mielde Ijahis Idja – eamiálbmogiid musihkkadáhpáhus lea ovdánan ja váldán saji Suoma áidna sámemusihka festiválan.
Festivála mielde leat ožžon sámemusihka eambbo oidnosii, dan birra lea juhkkojuvvon diehtu sihke fállojuvvon sápmelaš musihkkáriide čuojahan-, lávlun- ja juoiganvejolašvuođat.
Festivála lea bálvalan turisttaid sihke ráhkadan ođđa sesoŋgga muđui jaskes áigái (miessemánu loahppa) Anáris, ná dáhpáhusas leamaš ávki maiddái báikkálaš fitnodatdoalliide.
Prošeavtta áigge vuođđuduvvon musihkkateminologiija jorgalanbargojoavku barggai dehálaš barggu ovttas Sámedikki giellaáššiidčálli Ellen Näkkäläjärviin go jorgalii musihkkaterminologiija ja musihkkasániid davvisámegillii.
Bargojoavkku jođiheaddjin bargai jorgaleaddji ja tulka Veikko Holmberg, gean veahkkin musihkkasátnelisttu dárkkisteami ja divodeami várás čoahkkanedje áššedovdit fil.tri S amuli Aikio, Norgga beale sápmelaš musihkkár ja neavttár S verre Porsanger ja vel prošeaktahoavda Annukka Hirvasvuopio-Laiti.
Lassin veahkki fitnašuvai sámegiela jorgaleaddjiin telefovnna ja šleađgapoastta bokte.
Bargojoavkku barggu boađusin fitnašuvai davvisámegielat musihkkatearbmalistu, man vehkiin musihka oahpaheapmi šaddá olu álkibun nu Suomas go maiddái rájáid badjel.
M usihkkaterminologiijalisttus lea davvisámegielat jorgalus, suoma- ja dárogielat vástideaddji tearpmat ja das leat mielde musihka oahpahusa vuođđosániid ja tearpmaid lassin dieđus ge maiddái olu sámemusihkkii (earenoamážit juoigamii) laktáseaddji sánit.
Davvisámegielat musihkkasánit bohtet oidnosii internehttii, gos dat leat sámi oahpaheaddjiid, musihkkáriid, dulkkaid, jorgaleaddjiid ja earáid geavahusas, geat sániid dárbbašit.
Sámedikki Sámi kulturguovddášbargojoavkkus Sámi musihkkaguovddášfidnu lei mielde earet eará auditorio, jietnadávástusa, loaiddastanlávddi, duohkelanjaid sihke studio plánemis.
Prošeaktabargi Jussi Isokoski ráhkadii viiddis čilgehusa teknihkas, maid auditorio ja studio dárbbašit (čuovggat, jietnateknihkka, jietnavurkenteknihkka ja elerusttegat lávddi alde ja auditorios jno.).
Sámeguvlui ja sámekultuvrai prošeavttas leamaš ávki nu, ahte divrras ja áidnalunddot musihkkaárbevierru lea geahččaluvvon seailluhuvvot ja ain ovddiduvvot, dahkkot dovddusin ja dan bokte oažžut ođđa čehpiid.
Fidnu áigge lágiduvvon musihkkaleairrat ja kurssat, máŋggat logaldagat ja loaiddasteamit ovdamearkan Sámi kulturguovddášfidnu olis ja maiddái Ijahis Idja – musihkkadáhpáhus leat lasihan dieđuid sámemusihkas ja maiddái sámekultuvrras nu sáme- go suomagielat olbmuide sámeguovllus.
Sámenuoraid identitehta nanne iežas gielain addon ja iežas árbevierus vuolgán oahpahus.
M usihkkaprošeavtta ordnen nuoraid musihkkaleairrain lea báddejuvvon valjis nu ođđa go árbevirolaš sámemusihkka nu ahte nuorat leat ieža čuojahan, lávlon, juoigan ja levdden.
Dát nu gohčoduvvon ” demot ” leat nuoraide iežaset musihka fitnankorttet (r. visitkort), maid sáhttá čájehit váikkeba konseartalágideaddjiide dahje váikke dušše guldalit iežas ustibiiguin ja bearrašiin ja dat báhcet muitun maŋit jagiide várás.
Sámenuoraid musihkkaleaira lágiduvvui Sámi musihkkaguovddášfidnu áigge Čeavetjávrris ja báikki alde ledje valjis oassálastit. Lassin Ijahis Idja
M aiddái oahpaheaddjiskuvlejumis báddejuvvon báttiin lea mearkkašupmi sámemusihka oahpahusas.
Báttiid sihke daidda gullevaš rávagirjjážiid vehkiin ožžojuvvojit skuvllaid ja beaiveruovttuid oahpahussii lasi sámegielat lávlagat ja stoahkamat ja maiddái juigosat.
Báttit ja stoahkanrávvagat báhcet olles Sámeguovllu skuvllaide ja beaiveruovttuide oahppamateriálan.
Prošeakta lea leamaš innovatiivvalaš ja oidnosis.
Leat ráhkaduvvon fierpmádagat ovdamearkan Norgga ja Ruoŧa sámiiguin.
Ovttasbargu eará eamiálbmogiiguin dahkkui ee. Ijahis Idja – dáhpáhusa áigge (Davvi-Ruošša eamiálbmogat).
Sámedikki sámemusihka oahpahusa plánemii vuddjon ESR-prošeavttain lea dahkkon áidnalunddot bargu ja ráhkaduvvon ođđa, ovdamearkan sámemusihka oahpaheaddjiskuvlen ja Sámi musihkkaguovddáža doaibmamálle.
Sámemusihka oahpaheaddjiskuvlen ii leat lágiduvvon gos ge ovdal iige Sámi musihkkaguovddáža vástideaddji sámemusihka oahpahusa addi lágádus leat gos ge.
Ijahis Idja – eamiálbmogiid musihkkadáhpáhus lea ovdánan ja ožžon oinnolašvuođa prošeavttaid áigge.
Doaibmama bissovašvuohta
Sámi musihkkaguovddáš, man doaimma várás ohcco ruhtadeapmi jo jahkái 2008, boahtá plánet ja ordnet sámemusihka oahpahusa Anárii boahtti Sámi kulturguovddáža bokte.
Idean lea lágidit nu árbevirolaš go populára sámemusihka oahpahusa skuvllaide birra Sámi ja joatkkaskuvlema oahpaheaddjiide.
Dehalaš bargun lea seailluhit ja ain ovddidit sámi árbevirolaš musihka šlájaid.
Sámemusihka oahpahus lea ordnejuvvon ja lágiduvvo ain maiddái Vuohčus báikkálaš fámuiguin.
Sámi musihkkaguovddáža doaimma álggaheapmin j. 2008 ja 2009 leat dahkkon bušeahtat ja ruhtadanohcamušat.
Dahkkon plánain jagiide 2008 ja 2009 jotko maiddái oahpaheaddjiid ja beaiveruoktobargiid musihkkaoahpahus ja ordnejuvvo mánáide ja nuoraide sámemusihkkaoahpahus.
Oahpahusministeriija ovddasteaddjiiguin lea deaivvaduvvon ášši olis Anáris čakčamánus 2007 ja Helssegis golggotmánus 2007.
Sámemusihka buktagin ráhkadeapmái vuddjon EAKR-prošektii lea maiddái ohccon ruhtadeapmi.
Boahttevuođas sámemusihkkaoahpahus juohkása oahpaheaddjiid oahpaheapmái ja oahppiid oahpaheapmái.
Oahpaheaddjiskuvlen lea vealtameahttun dasgo sámemusihka ii bissovaččat oahpahuvvo Suomas gos ge – sápmelaš oahpaheaddjiin ii leat nappo vejolašvuohta studeret iežas álbmoga musihka vuoi sáhtášii oahpahit dan sámemánáide skuvllas.
M usihkkaoahpahus lea ávkin sámeguovllus doaibmi sámegielat oahpaheaddjiide ja oahppiide ja dat ovddida guovllus váikkuheaddji musihka doaibmiid ovttasbarggu.
Sámi kulturguovddážis doaibmi Sámi musihkkaguovddáš juohká dieđuid sápmelaš musihkas maiddái váldokultuvrra ovddasteaddjiide ja addá áššedovdiveahki omd. sierra musihkkaoahppolágádusaide (omd. Sibelius Akatemia álbmotmusihka ossodat) ja doaibmá sápmelaš artisttaid ávkin.
Sámi oahpahusguovddážis lea plánejuvvon, ahte boahttevuođas lea doaibmi sámemusihka linnjá sámedáidagiid skuvlenprográmma oassin.
Sámi oahpahusguovddáža oahppit oassálaste maiddái Ijahis Idja – eamiálbmogiid musihkkadáhpáhussii, dáhpáhus lei skuvlla oahpahusa oassin.
Oahppamateriálat válmmaštuvvet – bárrásiin barggu vuolde lea árbevirolaš juigosa d. luođi oahppagirji, mainna barget davviriikkalaš Luohtearkiivaprošeavtta jođihan M arko Jouste ja sámeleanadáiddár, musihkár Ulla Pirttijärvi-Länsman.
Sámemusihkkabáttit, maid maiddái sáhttá geavahit ávkin musihkkaoahpahusas, válmmaštuvvet nu Suomas, Ruoŧas go Norggasge.
Ođđa sámeartisttat bohtet dihtosii, buorre ovdamearkan Sámedikki musihkkaprošeavttaid skuvlemiin olu fártta ožžon ja oktiibuot golbma demobátti dahkan sámegielat pop-rock S omBy-joavku.
Joavku čohkiida 15-18 jahkásaš sámenuorain, geain lea jo plána iežas EP (cd, mas lea 4-6 bihtá) báddemis.
Prošeavtta ruhtadeapmi
Prošeavtta ekonomiijahálddahus ja arkiivva doallan
11.1 Prošeaktagoluid dohkkeheamis vástidan olmmoš / olbmot (namma ja virgi)
Juha Guttorm, hálddahushoavda, Sámediggi.
Hilkka Kukkonen, ekonomiijačálli, Sámediggi.
11.3 Hálddašeaddji jahkásaš ruhtadoalu dárkkisteamis vástidan olmmoš dahje organisašuvdna.
11.4 Go prošeakta nogai loahpparuhtadoallodárkkisteami dahkan olmmoš dahje organisašuvdna
Ii leat dahkkon daningo ruhtadeaddji ii dan gáibit.
(vástida maiddái das, ahte áššegirjjiid seailluhanbáiki lea dieđus goitge jagi 2012 loahppa rádjai)
11.6 Prošeavtta áššegirjjiid seailluhanbáiki (dálá dieđu mielde)
11.8 Prošeavtta ruhtadoallomateriála seailluhanbáiki (dálá dieđu mielde)
Dán raportta mielde leat guokte čuvvosa: Čuovvunraporta ja Ijahis Idja – Eamiálbmogiid jagi 2007 dáhpáhusraporta.
Sámi ásahusaid ja organisašuvnnaid áirasat Suomas, Norggas, Ruoššas ja Ruoŧas geat čoagganit Anárii, Suomas geassemánu 27.-28. beaivvi, 2012,
Sávvet bures boahtin ON váldočoahkkima mearrádusa dievasčoahkkima lágideami hárrái bajimus dásis, mii lea dovddus álgoálbmogiid máilmmikonferánsan, mii lágiduvvo 2014, ja mii galgá buktit perspektiivvaid ja čájehit lihkostuvvan strategiijaid, mat gustojit álgoálbmogiid vuoigatvuođaid duohtan dahkamii, earret čuovvut ON julggaštusa ulbmiliid álgoálbmogiid vuoigatvuođaid hárrái;
Ávžžuhit sámedikkiid, Sámi parlamentáralaš ráđi, Sámeráđi ja eará sámi organisašuvnnaid ja ásahusaid, geat sáhttet searvat prosessii álgoálbmogiid konferánssa lágideami dáfus, ahte ovddidit ja gáibidit doaimmaid máilmmikonferánssa boađusin, main livččii ulbmilin joksat ollislaš ja beaktilis doaibmama álgoálbmogiid vuoigatvuođaid hárrái, ja maiddái dain vuoigatvuođain mat leat dohkkehuvvon ON julggaštusas álgoálbmogiid vuoigatvuođaid hárrái;
Ávžžuhit earenoamážit sámedikkiid, Sámi parlamentáralaš ráđi, Sámeráđi ja eará sámi organisašuvnnaid ja ásahusaid, geat sáhttet searvat prosessii álgoálbmogiid konferánssa lágideami dáfus, aktiivvalaččat evttohit ahte máilmmikonferánssa loahppadokumeanta:
Duođašta fas ahte álgoálbmogat leat friddja ja buohtastahtton eará álbmogiiguin, ja ahte álgoálbmogat, geavahettiin vuoigatvuođaideaset, ja maiddái olmmošvuoigatvuođaid, galget suddjejuvvot buotlágan vealahemiid vuostá, earenoamážit vealaheami mii guoská sin ruohttasii dahje identitehtii;
Duođašta viidáseabbo ahte álgoálbmogiid oktagasain ja joavkkuin, maidda gullet maid nissonat, mánát, nuorat, boarrásat ja doaimmashehttejuvvon olbmot, lea vuoigatvuohta, almmá vealaheami haga, oažžut ollislaš ja beaktilis doaibmama olmmošvuoigatvuođain, dohkkehuvvon riikkaidgaskasaš rievttis, ja maiddái ahte vuoigatvuođat ja friddjavuohta, dohkkehuvvon ON julggaštusas álgoálbmogiid vuoigatvuođaid hárrái, lea dáhkiduvvon ovttadásagin sihke dievdduide ja nissoniidda;
Dohkkeha dan vealtameahttun dárbbu válljet mearrideaddji ja konkrehtalaš doaimmaid, vai sihkkarastá ollislaš ja beaktilis doaibmama álgoálbmogiid vuoigatvuođain ja maiddái vuoigatvuođain, mat leat dohkkehuvvon ON julggaštusas álgoálbmogiid vuoigatvuođaid hárrái, ja dás gehččojuvvon earenoamážit vuoigatvuhtii eatnamiidda ja riggodagaide, oktan dábuhemiin dakkár eatnamiidda ja resurssaide, ja maiddái vuoigatvuohta iešmearrideapmái;
Dohkkeha viidáseabbo dárbbu mearridit beaktilis doaimmaid, mat dáhkidit álgoálbmogiidda vuoigatvuođa ollislaš návddašeami, searválaga dahje oktagas olmmožin, buot olmmošvuoigatvuođain ja vuođđofriddjavuođain, mat leat dohkkehuvvon gaskariikkalaš olmmošrievttalaš dásis, ja maiddái vuoigatvuođasteaset kultuvrii, gillii ja oahpahussii.
1 Duođašta viidáseabbo ahte vuoigatvuođat, mat leat dohkkehuvvon ON julggaštusas álgoálbmogiid vuoigatvuođaid hárrái; dahket vuolimus dási máilmmi álgoálbmogiid birgejupmái, árvui ja ahtanuššamii;
Muittuha ahte ON julggaštus álgoálbmogiid vuoigatvuođaid hárrái, geatnegahttá stáhtaid, maŋŋel konsultašuvnnaid ja ovttasbarggu gustojeaddji álgoálbmogiiguin, bidjat johtui doaimmaid, maiddái láhkaásahusaid, vai galggašii joksat julggaštusa ulbmiliid.
Dohkkeha dan ahte vai galgá joksat ulbmiliid ON julggaštus álgoálbmogiid vuoigatvuođaid hárrái, de lea vuogas ásahit eaktodáhtolaš riikkaidgaskasaš vuogádaga, mii sáhttá vuostá váldit ja árvvoštallat dieđuid álgoálbmogiin, geat čuoččuhit ahte sin vuoigatvuođat guovlluide, eatnamiidda ja riggodagaide, ja/dahje iešmearridanvuoigatvuohta, leat rihkkojuvvon;
Álgoálbmogiid iešmearridanriekti
Mearkkaša ahte davviriikkat juo 1751 lappekodisillain dohkkehii sámi našuvnna ja ahte sámit sáhtte oamastit daid guovlluid maid ledje geavahan árbevirolaččat, ja maiddái gáibidit rájiid rasttideaddji rivttiid;
Duođašta fas ahte buot stáhtaid bargu lea ollašuhttit sin geatnegasvuođa ovddidit gaskariikkalaš doahttaleami ja maiddái doallat ja suodjalit buot olmmošvuoigatvuođaid ja buohkaid vuođđofriddjavuođa, ON-šiehtadusa ektui, eará olmmošvuoigatvuođainstrumeanttaid ja gaskariikkalaš rievtti;
Deattuha ahte iešmearridanrievtti doahttaleapmi lea ovdagieđagáibádus, go áigu duohtan dahkat eará olmmošvuoigatvuođaid ja vuođđofriddjavuođaid;
Ávžžuha ahte, vai stáhtat sáhttet ollašuhttit geatnegasvuođaideaset ja duohtan dahkat álgoálbmogiid iešmearridanrievtti, ásahit hoahppodoaibman našuvnnalaš lávdegottiid, main leat sihke stáhtaid ja álgoálbmogiid áirasat, maid ulbmilin lea ásahit konkrehtalaš šiehtadusaid sisdoalu ja joksanmeari hárrái álgoálbmogiid iešmearridanrievttis, ja maiddái dan hárrái mo dán rievtti beaktilit sáhttá bidjat doaibmat;
Álgoálbmogiid rievttit guovlluide, eatnamiidda, čázádagaide ja riggodagaide
Dohkkeha ahte álgoálbmogiid dárkkisteapmi ovdáneami váikkuhusas sin guovlluin, eatnamiin, čázádagain, riddoguovlluin ja eará riggodagain, dahká vejolažžan sidjiide doarridit sin ekonomalaš, sosiálalaš ja kultuvrralaš ovdáneami, iežaset dáhtu ja dárbbuid ektui;
Eaktodáhtolaš beavdegirji ON álgoálbmotvuoigatvuođaid julggaštusa birra
Atnet álgoálbmogiid iešmearridanvuoigatvuođa hilguma ja sin vuoigatvuođa hilguma territoriaide, eatnamiidda ja resurssaide lea okta sin olmmošvuoigatvuođaid duođaleamos rihkkumiin;
Dohkkehit dan fáhkka duođalaš dárbbu ahte ásahit beaktilis riikkaidgaskasaš vugiid mat dáhkidit ja gozihit álgoálbmogiid iešmearridanvuoigatvuođa, ja sin vuoigatvuođa territoriaide, eatnamiidda ja resurssaide, implementerema, almmá vealaheami haga daid vuoigatvuođaid mat álbmogiin leat, koloniija- dahje eará vieris stivrejumis dahje vieris vuollásteamis, dálá riikkaidgaskasaš prosedyraid vuođul;
Dohkkehit viidáseappot ahte ON váldočoahkkin, maŋŋágo ON álgoálbmotáššiid bistevaš forum lea evttohan eaktodáhtolaš beavdegirjji ON álgoálbmotvuoigatvuođaid julggaštussii iežas 14. sešuvnnas, ásaha searvvaheaddji proseassa mii dahká vejolažžan ahte ON váldočoahkkin nu johtilit go vejolaš dohkkeha resolušuvnna mii ásaha eaktodáhtolaš beavdegirjji ON álgoálbmotvuoigatvuođaid julggaštussii, ON álgoálbmotáššiid bistevaš foruma namuhuvvon evttohusa vuođul;
Dohkkehit ahte stáhtat geatnegahttojuvvojit čađahit konkrehta ja doaibmadiđolaš doaibmabijuid dohkkehan, realiseren, konkretiseren ja implementeren dihtii álgoálbmotvuoigatvuođaid;
Rávvejit stáhtaid mearridit beaktilis doaibmabijuid mat dáhkidit ahte vuoigatvuođat buohkaide, geat gullet álgoálbmogiidda, čađahuvvojit dievaslaččat, maiddái dakko bokte ahte mearridit erenoamáš doaibmabijuid implementeren dihtii álgoálbmogiid boarrásiid, nissonii, mánáid ja doaibmahehttejuvvomiid vuoigatvuođat;
Dohkkehit ahte veahkaváldi nissoniid ja nieiddaid vuostá lea máŋggabealat váttisvuohta mii ii guoskka dušše oktagas olmmošvuoigatvuođaide, struktuvrralaš sohkabealvealaheapmái dahje vealaheapmái,
Rávvejit ahte stáhtat ovddidit jahkásaš raporttaid mat čájehit guđe doaibmabijuid sii leat čađahan implementeren dihtii árjjalaččat daid eamivuođa vuoigatvuođaid ON álgoálbmotvuoigatvuođaid julggaštusas, mas dát galget ovddiduvvot ON álgoálbmotvuoigatvuođaid erenoamášdieđiheaddjái ja eará guoskevaš ON-ásahusaide ja proseassaide;
Rávvejit viidáseappot ahte stáhtat main leat álgoálbmogat ja mat eai leat dan čađahan, galget fállat ON álgoálbmotvuoigatvuođaid erenoamášdieđiheaddjái virggálaš rabas bovdehusa galledit guoskevaš riikka goas beare, oktan dainna áigumušain ahte politiserekeahttán dahkat stáhtagalledemiid proseassa, dainna lágiin ahte sirdit fokusa gažaldagain juvssahahttivuođa birra gažaldagaide substánssa birra;
Rávvejit maiddái ahte dat stáhtat maid ON álgoálbmotvuoigatvuođaid erenoamášdieđiheaddjái lea virggálaččat galledan, raporterejit jahkásaččat guđe doaibmabijuid sii leat čađahan implementeren dihtii erenoamášdieđiheaddji rávvagiid;
Rávvejit maiddái ahte stáhtat iežaset raporttain ON olmmošvuoigatvuođaráđi oppamáilmmálaš birrajohtolas árvvoštallamiin, raporterejit guđe doaibmabijuid sii leat čađaha implementeren dihtii árjjalaččat daid áššedovdiráđiid maid ON álgoálbmotvuoigatvuođaid áššedovdimekanisma lea addán;
Ávžžuhit viidáseappot daid stáhtaid mat eai leat vel ratifiseren ILO konvenšuvnna nr. 169, álgoálbmogiid ja čearddalaš álbmogiid hárrái iešmearrideaddji riikkain (1989) dahje mieđihan dasa, dan dahkat;
Dohkkehit ahte álgoálbmotvuoigatvuođaid dievaslaš ja beaktilis implementeren, oktan dainna mii lea ON álgoálbmotvuoigatvuođaid julggaštusas, muhtumassii mielddisbukte vuođđoláhkaođastusaid dahje lasiid, ođđa lágaid mearrideami dahje rievdadusaid dálá lágain;
Rávvejit ahte stáhtat konsultašuvnnain ja ovttasbarggus álgoálbmogiiguin, ja hoahppoáššin, álggahit viidát guorahallat dálá nationála lágaid, oktan vuođđoláhkamearrádusaiguin, dainna áigumušain ahte sihkkarastit ahte nationála lágat dievaslaččat guorrasit dálá riikkaidgaskasaš standárddaid álgoálbmotvuoigatvuođaid hárrái;
Dohkkehit ahte oahppu lea okta vugiin sihkkarastit álgoálbmogiid oktagaslaš ja oktasaš ovdáneami, ja ahte dat ovddida álgoálbmogiid návccaid duohtandahkat sin iešmearrideami, maiddái sin vuoigatvuođa beassat geahččalit ollašuhttit sin iežaset ekonomalaš, sosiála ja kultuvrralaš ovdáneami;
Rávvejit viidáseappot ahte stáhtat čađahit beaktilis doaibmabijuid, oktan nationála ja riikkaidgaskasaš ovttasbargovugiid ja áŋgiruššama oktiiordnema bokte dainna áigumušain ahte ollašuhttit ollislaš ja beaktilis duohtandahkamiin álgoálbmogiid vuoigatvuođa ohppui, oktan sin giellavuoigatvuođaiguin, ja dakko bokte ahte mearridit doaibmabijuid dainna áigumušain ahte eastadit gáttuid ja jávkadit vealaheami ja ovddidit gierdevašvuođa, áddejumi ja buriid gaskavuođaid álgoálbmogiid gaskkas ja buot eará servodatosiid gaskkas.
Rávvejit ahte stáhtat addet álgoálbmogiidda vejolašvuođa mearridit prográmmaid ja guhkesáiggi strategiijaid seailluhan ja ovddidan dihtii iežaset akademalaš ásahusaid ja dutkanprográmmaid, ja ovddidan dihtii etihkalaš njuolggadusaid dutkama várás dakkár gažaldagain / áššiin / čuolbamčilgehusain mat gusket álgoálbmogiidda njuolgga;
Deattuhit ahte dálá ortnegat mat geatnegahttet fitnodagaid váldit sosiála ovddasvástádusa, nu go OECD njuolggadusat; ja Global Impact, eai lihkostuva dainna sihkkarastimiin ahte fitnodagat mat doibmet Árktisis, árvvusatnet Árktisa álgoálbmogiid vuoigatvuođaid;
Rávvejit ahte Árktisa ráđđi ministtarčoahkkimisttis 2015:s mearrida viiddes ja guhkesáiggi strategiija resursaávkkástallama várá árktalaš guovllus, bissehan dihtii eahpedárkkistuvvon, eahpehálddašuvvon ja eahpeguoddilis industriijageavada;
Rávvejit viidáseappot ahte Árktalaš ráđđi ministtarčoahkkimisttis 2015:s mearrida etihkalaš njuolggadusaid mat geatnegahttet priváhta fitnodagaid mat doibmet árktalaš guovllus, doaibmat dakkár vuogi mielde mii ii vahágahte birrasa ja árvvusatnit olmmošvuoigatvuođaid, ja erenoamážit daid mat gusket árktalaš álgoálbmogiidda;
Dohkkehit viidáseappot ahte eanaš árktalaš álgoálbmotservodagat leat rašis dilis priváhta fitnodagaid ektui, go sis váilot resurssat ja návccat ovddastit iežaset doarvái bures industriija ektui;
Ávžžuhit stáhtaid sihkkarastit ahte árktalaš álgoálbmotservodagat sáhttet ovddastit iežaset doarvái bures industriija ektui, dainna lágiin ahte priváhta fitnodagat mat doibmet Árktisis, geatnegahttojuvvojit juogadit vuoittu guoskevaš álgoálbmotservodagaiguin, ja maiddái eará láhkai ovddidit gealbudeami;
Árbediehtu ja árbevirolaš kultuvrralaš ovdanbuktinvuogit
Deattuhit ahte áigeguovdilis áddejupmi dan vuoigatvuođas ahte ii galgga vealahuvvot, geatnegahttá stáhtaid dohkkehit ahte maiddái oktasaš kreativitehta gullá sidjiide geat leat ožžon ovdan máhtu ja kultuvrralaš ovdanbuktinvugiid;
Ávžžuhit stáhtaid implementeret Nagaya-beavdegirjji genaresurssaid fidnema birra, ja daid ovdduid vuoiggalaš juogadeami, mii čuožžila daiguin ávkkástallama oktavuođas, biologalaš šláddjivuođakonvenšuvnna olis, dakkár vugiin mii dohkkeha ja duohtan dahká álgoálbmogiid vuoigatvuođaid iežaset árbedihtui;
Ávžžuhit viidáseappot stáhtaid searvat riikkaidgaskasaš dahkkivuoigatvuođaorganisašuvnna ráđđehuslávdegoddái dahkkivuoigatvuođa, genaresurssaid, árbedieđu ja álbmotmuittu birra, oamastan dihtii ortnegiid mat dohkkehit ja duohtandahket álgoálbmogiid vuoigatvuođaid sin árbedieđu ja árbevirolaš kultuvrralaš ovdanbuktinvugiid ektui;
Álgoálbmogiid rádjerasttideaddji vuoigatvuođat
Duođaštit ahte erenoamážit dain álgoálbmogiin, maid riikkaidgaskasaš rájit earuhit, lea vuoigatvuohta bisuhit ja ovddidit oktavuođaid, gaskavuođaid ja ovttasbarggu iežaset lahtuiguin, ja maiddái eará álbmogiiguin nuppe bealde ráji;
Rávvejit ahte stáhtat, konsultašuvnnaid ja ovttasbarggu bokte guoskevaš álgoálbmogiiguin, hoahppoáššin čađahit beaktilis doaibmabijuid dáhkidan dihtii ahte álgoálbmogiid rádjerasttideaddji vuoigatvuođat, oktan sin siviila, politihkalaš, ekonomalaš, sosiála ja kultuvrralaš vuoigatvuođaiguin, čađahuvvojit ja implementerejuvvojit rievttálaččat geatnegahtti konvenšuvnnaid bokte guoskevaš stáhtaid gaskkas, ja ásahit juridihkalaš mekanismmaid maid bokte gozihit dakkár konvenšuvnnaid implementerema;
Deattuhit ahte buot álgoálbmogiid oktagasain lea seamma vuoigatvuohta go buot eará oktagasain juksat buoremus vejolaš rumašlaš ja silolaš dearvvašvuođastandárdda;
Rávvejit ahte stáhtat iežaset nationála dearvvašvuođapolitihkkii ja - prográmmaide váldet mielde sierra dieđuid, ja atnet erenoamáš ávvira, álgoálbmogiid dearvvašvuođadili birra, das maiddái álgoálbmogiid sosioekonomalaš dili ja sin rumašlaš ja silolaš dearvvašvuođa gaskavuođa;
Rávvejit ahte ON váldočoahkkin, dainna ulbmiliin ahte nannet álgoálbmogiid vuoigatvuođaid viidáset čađaheami, lágida viiddes guorahallama, alladásis, dain ovdánemiin maid mielddisbuktán leat daid rávvagiid implementeren, mat mearriduvvojedje álgoálbmogiid máilmmikonferánssas, mii lágiduvvo dan 74. sešuvnnas [čakčamánus 2019 – čakčamánnui 2020];
Rávvejit viidáseappot ON váldočoahkkima nammadit várre-váldočálli álgoálbmotáššiid várás, dainna ulbmiliin ahte nannet ON návccat ja áŋgiruššama sihkkarastin dihtii álgoálbmogiid vuoigatvuođaid dievaslaš čađaheami, ja sihkkarastin dihtii ahte dát vuoigatvuođat vuhtiiváldojuvvojit ON doaimmaid oktavuođas;
Dat dahkkojuvvoi dainna lágiin ahte sámiide dáhkiduvvoi vuoigatvuohta geavahit eatnamiid ja čáziid ja siskkildii siskkáldas iešmearridanortnegiid.
Julggašta ahte mii atnit iežamet geatnegahtton ovttasráđiid hálddašit ja ovddosguvlui doalvut min máttuid oktasaš árbbi buoremus ávkin sámi servodahkii ja ahte mii ain áigut suodjalit iežamet massekeahtes álgoálbmotvuoigatvuođaid eatnamiidda, čáziide ja luondduriggodagaide – vuođđuduvvon dasa ahte min álbmot lea dáid guovlluid geavahan dondološ áiggiid rájes.
Julggašta maiddái ahte mii leat sihke geatnegasat, vuoigatvuođalaččat ja gárvasat hálddašit iežamet servodagaid ja guovlluid ovdáneami guoddevaš vuogi mielde ja vuordá ahte náššunalstáhtat dorjot dán, dan bokte ahte ollásit dovddastit, doahttalit, sihkkarastet ja lágidit dilálašvuođaid dasa ahte sámi álbmoga iešmearridanvuoigatvuohta čađahuvvo álbmotvuoigatvuođalaš njuolggadusaid mielde;
Deattuha dan oktavuođas ahte lea dárbbašlaš ahte náššunalstáhtat, jagi 1751 rádjesoahpamušaid, nugo maid lappekodisilla ja álbmotrievtti mielde, maiddái ain dovddastit ja doahttalit sámi álbmoga vuoigatvuođa geavahit ja hálddašit iežas luondduriggodagaid ja resurssaid buoremussan sámi servodahkii ja deattuha ahte ii guđege dáfus lea vejolaš váldit eret sámi álbmoga birgenvejolašvuođaid;
Deattuha dárbbašlašvuođa ain sihkkarastit ja ovdánahttit sámi kultuvrra, giela ja oahpahusa, sámi árbevieruid ja ealáhusaid ja dovddasta dan dáfus min iežamet geatnegasvuođaid; ovttasbarggus Sámedikkiiguin ja iežaset álbmotrievttálaš geatnegasvuođaid mielde;
Atná deaŧalažžan ahte sámi servodaga buot oasit servet min servodagaid hábmemii, maiddái nissonolbmot, mánát, nuorat ja boarrásat – geat buohkat iežaset erenoamáš vuogi mielde ovddastit deaŧalaš oktavuođačanastagaid min historjjá, dálá áiggi ja boahtteáiggi gaskka;
Atná stuora vuordámušaid davviriikkalaš áššedovdijoavkku bargui davvirikkalaš sámekonvenšuvnnain ja atná deaŧalažžan ahte maiddái áiggi mielde oččodit mielde Ruošša barggus ahte dohkkehit ja sihkkarastit sámiid vuođđovuoigatvuođaid rastá riikkarájiid;
Gávnnaha duhtavašvuođain ahte Eurohpa uniovdna dál lea dohkkehan sámiid oktan álgoálbmogin Eurohpas ja ahte vuoigatvuođat sámi kultuvrra, giela ja ealáhusaid dáfus nappo dalle leat uniovnna vuođustusa oassin;
Fuolastuvvá dainna go Ovttastuvvon náššuvnnat guovttilogi jagi barggus universála julggaštusain álgoálbmotvuoigatvuođaid hárrái eai vel ge leat soahpan teavstta mii dovddastivččii universála unnimusmeriid álgoálbmogiid vuoigatvuođaid ja friddjavuođaid dáfus, seammás go davviriikkalaš stáhtaid bargu dán proseassas maŋemus jagiid dovddastuvvo deaŧalažžan rahčamušas olahit konsensusa;
Dovddasta duhtavašvuođa Sámeráđi aktiiva oassálastimiin ONjulggaštusa šiehtadallamiin álgoálbmotvuoigatvuođaid hárrái, erenoamážit sin oppalaš teakstaevttohusain, man Sámi Parlamentáralaš Ráđđi lea dorjon;
Julggašta čuovvovaš ovttaoaivilvuođa:
Suopma, Norga, Ruošša ja Ruoŧŧa leat geatnegasat dovddastit ja sihkkarastitsámiid álgoálbmotvuoigatvuođaid, earret eará historjjálaš vuoigatvuođaid eatnamiidda, čáziide ja luondduriggodagaide;
Dát deavdá maiddái guđege náššunalstáhta geatnegasvuođaid ON konvenšuvnna olis siviila ja politihkalaš vuoigatvuođaid hárrái – erenoamážit 1. ja 27. artihkkaliid, ja ILOkonvenšuvnna nr. 169 olis álgoálbmogiid ja čearddalaš álbmogiid hárrái iešmearrideaddji stáhtain.
Deattuha ahte náššunalstáhtat leat geatnegahtton dievaslaččat dovddastit ja sihkkarastit sámi álbmoga iešmearridanrievtti čađaheami álbmotrievtti olis birra;
Álbmotvuoigatvuođalaččat dohkkehuvvon rievtti olis iešmearrideami birra lea sámi álbmogis vuoigatvuohta ieš mearridit iežas politihkalaš dili ja ovddidit iežas ekonomalaš, sosiála ja kultuvrralaš ovdáneami ja iežas ulbmiliidda ráđđet iežas luondduriggodagaid ja gávdnoštumiid.
Ii guđege dáfus lea vejolaš váldit eret sámi álbmoga birgenvejolašvuođaid;
Sámiid iešmearridanvuoigatvuohta sisttisdoallá maiddái ahte sámi álbmogis lea vuoigatvuohta ieš ovddastit iežas vuoigatvuođaid ja beroštumiid náššuvnnalaš, guovllulaš ja riikkaidgaskasaš oktavuođain ja nappo vurdojuvvo ahte náššunalstáhtat veahkehit ja lágidit dilálašvuođaid dasa ahte sámit sáhttet searvat guovllulaš ja riikkaidgaskasaš oktavuođaide, dás maiddái beassat miellahttun guovllulaš ja riikkaidgaskasaš organisašuvnnaide maidda sámiide lea lunddolaš searvat;
Dan njealji riikka sámit leat okta álbmot mas lea vuoigatvuohta ovdánahttit iežas servodaga, ealáhusaid, ásahusaid ja boahtteáiggevišuvnnaid, iežas giela ja iežas kultuvrra beroškeahttá ja hehttekeahttá riikkarájiin ja dan dihte bivdojuvvojit náššunalstáhtat ollásit oktiiheivehit rievttálaš, politihkalaš, hálddahuslaš ja ekonomalaš eavttuid sámiid guovdu iešguđet riikkain;
Sámi nissonolbmot guddet vuđolaš árvvuid ja máhtuid, man galgá erenoamážit deattuhit.
Sidjiide ferte sihkkarastit vejolašvuođa oažžut oahpahusa sámegielas ja sámegillii ja oahpahusa sámi kultuvrra birra ja sidjiide ferte addit seammá vejolašvuođaid dakkár boahtteáigái, mii lea vuođđuduvvon iežaset kultuvrras.
Norggas, Ruoŧas, Suomas ja Ruoššas leat ovttas Sámedikkiiguin ja Sámi Parlamentáralaš Ráđiin erenoamáš ovddasvástádus das ahte oččodit ja oktiiordnet dievaslaš politihka sámi nuoraid váste, erenoamážit oahpahusas ja oahpus.
Ferte álggahit erenoamáš doaibmabijuid sihkkarastit sámi mánáide ja nuoraide servodatoassálastima ja mieldemearrideami.
Davvirikkat vurdojuvvojit ain doaibmat ovddasmannin álgoálbmotvuoigatvuođaid dohkkeheami ja ovdánahttima dáfus.
Vurdojuvvo nappo ahte davviriikkalaš sámekonvenšuvdna šaddá historjjálaš lávkin álgoálbmogiid vuoigatvuođaid dovddasteami dáfus ja ahte konvenšuvdna bisuha, sihkkarastá ja nanne dálá álbmotvuoigatvuođalaš dásiid álgoálbmotvuoigatvuođaid dáfus;
Davviriikkalaš sámekonvenšuvnna áššedovdijoavkkus, mii vurdojuvvo geiget iežas evttohusa skábmamánus 2005, lea čoahkkádus ja gelbbolašvuohta mii dagaha ahte mis leat stuora vuordámušat sin sámekonvenšuvdnaevttohussii;
Vurdojuvvo ahte Sámedikkit ožžot vejolašvuođa searvat ovttadássásaš beallin stáhtaidgaskasaš šiehtadallamiidda loahpalaš konvenšuvdnateavstta hárrái.
Suopma, Norga ja Ruoŧŧa bivdojuvvojit davviriikkalaš sámekonvenšuvnna ásaheami maŋŋel maiddái bargat dan ovdii ahte Ruošša searvá geatnegahtti ja konvenšuvdnavuođustuvvon ovttasbargui sámi dilálašvuođaid ja vuoigatvuođaid hárrái;
Eurohpa uniovnna konstitušonála dovddasteapmi das ahte sámit leat álgoálbmot Eurohpas geatnegahttá uniovnna maiddái álggahit erenoamáš doaimmaid sihkkarastin dihte sámiid vuoigatvuođaid, earret eará ealáhusaid, kultuvrra ja giela dáfus;
Davviriikkat mat leat Eurohpa uniovnna miellahtut bivdojuvvojit uniovnna vuođđudusa olis, ja 3. protokolla olis sámiid birra, vuolggahit proseassa man ulbmil lea ovdánahttit uniovdnii sierra álgoálbmotpolitihka;
Maŋemus ovdáneamit Eurohpa uniovnnas nannejit sámi searvama ja ovddasteami dárbbu uniovnna ásahusaid ja orgánaid ektui;
19. Eaktuduvvo ahte Finnmárkoláhkaproseassas, mii lea čađahuvvame, olahuvvo čoavddus mii lea čielga álbmotvuoigatvuođalaš mearrádusaid siskkobealde.
Sámi oamastan- ja hálddašanvuoigatvuođat Finnmárkku fylkkas fertejit identifiserejuvvot ja dovddastuvvot ja sámit fertejit oažžut doarvái váikkuheami resursahálddašeamis.
Ferte bidjat gažaldaga Suoma stáhta oamastanvuoigatvuođa hárrái eatnamiidda masa sápmelaččain lea leamaš oamastanvuoigatvuohta ovdal.
Sápmelaččaide álgoálbmogin galgá dovddastuvvot iešmearrideapmi, mii guoská álbmoga vuoigatvuhtii mearridit luondduriggodagain.
Dan botta Suopma galgá bissehit dakkár doaimmaid, mat sáhttet ovdagihtii váikkuhit negatiivvalaččat dáid čovdosiid dahkamii.
Oažžut hárjehit árbevirolaš meahcásteami, guolásteami ja beassat árbevirolaš guohtuneatnamiidda, leat eaktun sámi kultuvrra seailluheapmái ja ovddideapmái.
Boađus das lea ahte otná gustovaš lága mielde sápmelaččain ii leat vejolašvuohta jođihit vuoigatvuođaáššiid eatnamiid ja čáziid hárrái maid sii geavahit ja vearroeatnamiid hárrái.
Sápmelaččat galget oažžut doarvái resurssaid, vai sis lea vejolašvuohta geahččalit eanan- ja čáhcevuoigatvuođa-áššiid duopmostuoluin.
Mearraguolásteapmi ja riddoguovlluid lotnolasealáhusat leat guovddáš oasit sámi
kultuvrras. Duohtavuohta lea ahte sámi guolásteapmi dál lea áitojuvvon ja dađistaga eanet sámi guolásteaddjit leat massán ja ain masset bivdo-vuoigatvuođaid.
Náššunalstáhtat leat geatnegahttojuvvon addit čielga láhkamearrádusaid sámiid vuoigatvuođa birra searvat mearrabivdui ja earaládje ávkkástallat mearrariggodagaid ja vuoigatvuođa beassat leat mielde hálddašeame dáid resurssaid.
Dát fertejit vástidit dan dárbui mii sámi kultuvrras oppalaččat lea erenoamáš doaibmabijuide vai sáhttá seailut sierra kultuvran.
Vurdojuvvo ahte náššunalstáhtat veahkehit Sámedikkiid deavdit iežaset geatnegasvuođaid sámi álbmoga ektui, dan bokte ahte lágidit dilálašvuođaid dasa ahte Sámedikkit ain dás duohko sáhttet aktiivvalaččat ja bevttolaččat searvat ON ` šiehtadallamiidda álgoálbmotjulggaštusa hárrái;
Vurdojuvvo ahte Sámedikkit, sámi organisašuvnnat ja guoskevaš náššunalstáhtat ain servet aktiivvalaččat ON ` álgoálbmotáššiid bistevaš foruma bargui, dainna ulbmiliin ahte ovddidit ja suodjalit álgoálbmogiid vuoigatvuođaid.
Náššunalstáhtat bivdojuvvojit maiddái juolludit dárbbašlaš ekonomalaš veahki čađahit ON`nuppi logijagi máilmmi álgoálbmogiid nammii;
Náššunalstáhtat bivdojuvvojit ovttasráđiid Sámedikkiiguin ja Sámi parlamentáralaš ráđiin oččodit áigái bissovaš ruđalaš čovdosiid dán doibmii.
Adnojuvvo maiddái hui deaŧalažžan rádjerasttildeaddji sámepolitihkalaš ovttasbargui ahte Sámedikkiid álbmotválljejuvvon ovddasteaddjit ožžot vejolašvuođa gávnnadit ja ságastallat rádjerasttildeaddji gažaldagaid ja Sámi parlamentáralaš ráđđi ovddasvástida diekkár konferánssaid organiserema ja čađaheami, gosa Sámedikkiid álbmotválljejuvvon ovddasteaddjit čoahkkanit.
Nubbi sámeparlamentarihkarkonferánsa, vuođđuduvvon Suoma, Norgga ja Ruoŧa sámedikkiid áirasiin ja mas oassálastet Ruošša beale sámiid ovddasteaddjit, čoahkkanan Roavvenjárgii golggotmánu 28. b. 2008:
Guorrasit ollislaččat dan vuosttaš sámeparlamentarihkarkonferánssa julggaštussii, Johkamohki- ‐ julggaštussii, ja deattuhit man deaŧalaš lea dat mii biddjojuvvui vuođđun dan julggaštusas,
Deattuhit ahte stáhtain lea ovddasvástádus implementeret ON eamiálbmotjulggaštusa, ja čujuhit seammás ahte mis sámi parlamentarihkkariin ja sámedikkiin lea ovddasvástádus fuolahit ahte eamiálbmotjulggaštusa mearrádusat geavahuvvojit ja čuvvojuvvojit,
Muittuhit stáhtaid gos sámit ásset ahte ain gávdnojit ollu álbmotrievttálaš geatnegasvuođat mat eai leat doarvái bures ollašuhttojuvvon, ja ahte bargu fuolahit dan ahte geatnegasvuođat doahttaluvvojit stáhtaid bealis berre vuoruhuvvot,
Deattuhit ahte mii sámit leat okta álbmot, danne go mis lea oktasaš historjá, kultuvra, giella ja eatnamat, ja ahte riikarájit eai galgga rihkkut min oktavuođa;
Julggaštit ovttaoaivilvuođa čuovvovačča hárrái:
Sámiin álbmogin lea ON 1966 konvenšuvnna vuosttaš artihkkala mielde mii guoská iešmearridanvuoigatvuhtii riekti mearridit sin politihkalaš dili, ovdánahttit sin ekonomalaš, sosiála ja kultuvrralaš ovdáneami ja ráđđet sin iežaset luondduriggodagaid ja gávdnosiid, ja eai man ge dihte galgga vuoigatvuođat resurssaide mat leat dárbbašlaččat sin birgenláhkái váldot sis eret.
Sámiid galgá guldalit ja sii galget beassat searvat mearrádusproseassaide áššiin mat váikkuhit sámiide njuolga, ja stáhtat galget ovdalgihtii addit dieđu buot daid doaibmabijuid birra mat gusket sámiide ja maidda sámit galget leat miehtan.
Árbediehtu lea dehálaš oassi sámi kultuvrras ja identitehtas.
Sámiin lea riekti bisuhit, suddjet ja ovdánahttit iežaset kulturárbbi, árbedieđuid ja kultuvrralaš ovdanbuktimiid gullevaš duogášvuoigatvuođaiguin.
Stáhtat galget ovttasráđiid sámiiguin čađahit ávkkálaš doaibmabijuid mat váikkuhit ahte dat vuoigatvuođat dohkkehuvvojit ja daid doaimmaheapmi suddjejuvvo.
Árbevirolaš sámi symbolaid ii galgga leat lobálaš geavahit sámiid mieđiheami haga, ja dat galget duššefal geavahuvvot dakkár ulbmiliidda maid sámit ieža dohkkehit.
Sámiid árbediehtu mielddisbuktá iešalddis nana ceavzilis ovddideami.
Sámiid erenoamáš oktavuohta lundui siskkilda sihke geatnegasvuođa ja ovddasvástádusa váldit dárbbašlaččat vuhtii birrasa ja resurssaid ja dasto gaskkustit árbedieđuid boahttevaš sohkabuolvvaide.
Vuoigatvuohta seailudit, geavahit ja ovdánahttit iežas giela lea vuođđoolmmošvuoigatvuohta.
Sámiin lea vuoigatvuohta geavahit ja gulahallat iežaset gielain.
Sámit ieža sámedikkiid bokte galget hálddašit sámegiela.
Stáhtat fertejit ollašuhttit sin nationála ja riikkaidgaskasaš geatnegasvuođaid sámegiela ektui.
Sámi mánáin ja nuorain lea riekti hupmat ja oahppat iežaset giela, doaimmahit iežaset kultuvrra ja ovddidit iežaset identitehta.
Stáhtat ja sámedikkit fertejit ovttasráđiid ásahit čoahkkananbáikkiid mánáide ja nuoraide, nugo organisašuvnnaid ja neahttačoahkkananbáikkiid, maiddái rastá riikarájiid.
Sámi mánáin ja nuorain lea riekti oažžut dievaslaš dearvvašvuođa-‐ ja sosiálafálaldaga mas lea vuođđun sin iežaset giella ja kultuvra, ja mii vuhtiiváldá sin čearddalaš, kultuvrralaš, gielalaš ja osku duogáža doarjun-‐ ja veahkkedoaibmabijuid bokte.
Sámedikkit áigot ovttas stáhtaiguin čuovvolit Suoma, Norgga ja Ruoŧa mánáidáittardeddjiid oktasaš davviriikkalaš raportta hástalusaid.
Stáhtat fertejit ollislaččat deavdit daid vuoigatvuođaid mat sámi mánáin ja nuorain leat nationála rievtti ja riikkaidgaskasaš rievttálaš dási mielde.
Sámedikkiin lea geatnegasvuohta doahttalit ahte ii oktage galgga vealahuvvot sohkabeliid, seksuálalaš soju dahje čearddalašvuođa dihte.
Sámi nissoniin ja dievdduin galget leat seammalágan vejolašvuođat, vuoigatvuođat ja geatnegasvuođat buot servodatsurggiin.
Nissoniin ja dievdduin galget leat seamma vejolašvuođat oassálastit mearrideaddji orgánain ja váikkuhit viidásit ovttasbarggu buot servodatsurggiin.
Stáhtat fertejit identifiseret ja dohkkehit sámiid eaiggáduššan ja-‐ geavahanvuoigatvuođaid iežaset eatnamiidda.
Sámi eatnamiid duohtadeapmi ii galgga dáhpáhuvvat ovdal go sámit geat gullet dan guvlui leat ovdalgihtii ožžon dieđu ja miehtan dasa.
Buhtadus ferte siskkildit boahttevaš buolvvaid vuoigatvuođaid.
Stáhtat galget addit ruovttoluotta eatnamiid maid leat geavahan go leat geargan daiguin.
Stáhtat galget dohkkehit sámiid rievtti oažžut oasi ávkkástallanárvvus go vižžet minerálaid dahje riggodagaid eatnama vuolde, ja vuoigatvuođa eará resurssaide maid stáhtat oamastit dakkár guovlluin gos sámit orrot dahje geavahit.
Sámi báikkálaš servodagaid ferte ráhkkanahttit vai dat sáhttet dustet hástalusaid mat čuvvot sin guovlluid resursaávkašuvvamis.
Sámedikkit konstaterejit ahte eai ovttage stáhtas gos sámit ásset leat ortnegat mat siskkildivčče sámedikkiid bargui bušeahttarámmaiguin ja ruhtademiiguin sámi ulbmiliid várás ja sámedikkiid iežaset vuoruhemiid duohtandahkama várás.
Sámedikkit čujuhit ahte iešmearridanvuoigatvuohta, iešvuoruhanvuoigat- ‐ vuohta ja konsulterenvuoigatvuohta doaibmabijuid hárrái main sáhttá leat njuolga mearkkašupmi sámiide eamiálbmogin, leat guovddáš álbmotriekteprinsihpat.
Dáid prinsihpaid fertejit stáhtat dohkkehit ja doahttalit, maiddái bušeahttamearrideamis ja sámi ulbmiliid ruhtadeamis.
Sámedikkit čujuhit seammás dan positiivvalaš bargui maid buot stáhtat dahke oažžut ON eamiálbmotjulggaštusa mearriduvvot.
Sámedikkit ávžžuhit ministariid geain lea ovddasvástádus sámi áššiin ja sámedikkiid presideanttaid jođáneamos lági mielde joatkit davviriikkalaš konvenšuvnna proseassain dainna lágiin ahte čuovvolit 2007 skápmamánu šiehtadusa.
Sámedikkit ávžžuhit stáhtaid ovttas sámedikkiiguin álggahit davviriikkalaš sámi soahpamuša doaibmabiju stáhtaid gaskasaš ovttasbargočovdosiin, mii guoská buot sámiide.
Sámedikkit ávžžuhit stáhtaid našuvnnalaš čovdosiidda ILO 169 – soahpamuša vuoiŋŋas ja ávžžuha Suoma ja Ruoŧa ratifiseret dán soahpamuša.
Suomas, Norggas ja Ruoŧas lea earenoamáš ovddasvástádus ahte sámegiella seailu ja ovddiduvvo ealli giellan maiddái olggobealde sámi guovlluid.
Sámi parlamentáralaš ráđi dálkkádatpolitihkalaš strategiija
Dohkkehuvvon Sámi parlamentáralaš ráđis 14.04.2010
Sámi parlamentáralaš ráđđi rámida ON:a Olmmošvuoigatvuođaráđi go mearrádusástis ja doaimmastit deattuha oktavuođa gaskkal dálkkádatrievdamiid ja máilmmiviidosaš olmmošvuoigatvuođaid, ja go dat nu čielgasit orru vuhtiiváldimin álgoálbmogiid hearkkes dili dálkkádatrievdamiid oktavuođas.
SPR oaidná ahte doaibmabijut dálkkádatrievdamiid oktavuođas váikkuhit máŋgga iešguđet vuogi mielde álgoálbmogiid olmmošvuoigatvuođaide, ja danin ferte álgoálbmogiid jietna gullot čielgasit maiddái máilmmiviidosaš dálkkádatrievdanšiehtadallamiid oktavuođas.
SPR oaidná dálkkádatrievdama stuorit oktavuođas: joatkašuvvi birasnoađuheapmi ja maid lassánan ávkkástallan luondduriggodagain dagaha váddáseabbon doaibmat dávgasit ja heivehit sámi ealáhusaid ja ealáhushámiid / birgenlágiid rievdan dálkkádatdiliide.
SPR čuoččuha ahte deaŧaleamos vuohki sámi servodahkii heivehit iežas nuppástuvvan dálkkádahkii lea unnidit daguid hávváiduhttit ja seammás lasihit Sámi olbmuid, eallibiid ja luonddu suvdinnávcca seailluheami.
Globála hástalussan lea dat, ahte dálkkádatrievdan sáhttá čovdojuvvot dušše ovttasbarggu bokte ja válddedettiin atnui buoremus dieđut mat gávdnojit – sámi árbevirolaš máhttu lea danin dán hástalusa čoavdima deaŧalaš oassi.
Dálkkádatrievdama ráhkkananplánas ja vuogáiduvvama resurssaid várremis galgá váldojuvvot vuhtii sámegiela sajádat ja dorvvastuvvot sámegielaid seailun.
Sámegiela ja dan ealáhusaide laktáseaddji dieđu seailun gáibida, ahte sámeealáhusat seilot eallinfámolažžan.
Sámedikkit galget bastit oassálastit dásseárvosaččat dálkkádatrievdama mearrádusdahkanproseassaide nášuvnnalaš ja riikkaidgaskasaš dásis.
Sámedikkiide galgá addot stuorát mearridanváldi iežaset guovllus hálddašeapmái ja stivremii, daningo dat addá buoremus vejolašvuođaid vuogáiduvvat dálkkádatrievdamii sámi kultuvrra vuolggasajiid dáfus.
SPR oaidná, ahte Suoma ja Ruoŧa stáhtat galgaba ratifiseret ILO 169 - soahpamuša ja stáhtat galget váldit ON:a julggaštusa eamiálbmogiid vuoigatvuođain nášuvnnalaš lágaid oassin.
SPR gáibida, ahte davviriikkalaš sámesoahpamuš ratifiserejuvvo johtilit áššedovdijoavkku buktin evttohusa mielde.
Soahpamuš dagašii vejolažžan sámi kultuvrra ovddideami golmma stáhta guovllus sámi kultuvrra vuolggačuoggáin.
Dát dagašii dálkkádatrievdamii vuogáiduvvama álkibun ja dorvvastivččii sápmelaččaid olmmošvuoigatvuođaid ollašuvvama.
SPR gáibida, ahte Meksikos juovlamánus 2010 Ovttastuvvan Nášuvnnaid (ON) dálkkádatrievdama rápmaoktasašsoahpamuša čuovvovaš oassebeallečoahkkimis, COP16-dálkkádatráđđádallamiin galgá sohppojuvvot lágalaččat čadni bázahusgeahpádusain ja soahpamuša rihkkuma sánkšuvdnaortnegis. SPR
gáibida, ahte eatnanspáppa gaskaliekkasvuohtadilli ii oaččo loktanit badjel 1,5 celsiusceahki.
Dán stuorát liekkasvuođadili loktaneapmi livččii buktit váikkuhusaid, maid lea veadjemeahttun ávaštit ja mat jáhku mielde uhkidivčče árktalaš eamiálbmogiid kultuvrra eallinvejolašvuođaid árktalaš guovlluin.
Sáhkuid geavahivčče ovddidanriikkaid bázahuskeahtes energiijabuvttadanhámiid ovddideapmái.
Soahpamuša ollašuvvama várás ferte vuođđuduvvot riikkaidgaskasaš orgána ON:a vuollásažžan.
Dan oktavuhtii galgá vuođđuduvvot eamiálbmotorgána, mii bearráigeahččá soahpamuša ollašuvvama ja dan váikkuhusaid eamiálbmogiidda.
SPR gáibida, ahte bázahusat galget geahpeduvvot mearkkašahtti láhkai.
SPR oaidná, ahte dušše ovtta jagi bázahusaid ásaheapmi veardádallanmuddun gieđahallá eará stáhtaid eahpedásseárvosaččat ja dahká vejolažžan dili, mas geavatlaččat muhtun riikkat eai dárbbaš dahkat ollenge bázahusgeahpádusaid.
SPR evttoha, ahte veardádallanmuddun livčče stáhtaid gaskamearálaš bázahusat jagiin 1990-2000.
SPR gáibida, ahte stáhtat galget geahpedit šaddovistebázahusaid dán gaskaárvvus 40 % jagi 2020 rádjai ja 90 % jagi 2050 rádjai.
SPR oaidná, ahte bázahusaid meari galgá goahcat ođasmuvvi energiijavugiid ovddidemiin ja oažžut daid álbmoga fáhtemii hálbbes hattiin.
Huksema energiijabeaktilvuohta galgá buoriduvvot huksennjuolggadusaiguin ja doarjagiiguin.
Nášuvnnalaš dásis galget gárvvistuvvot dálkkádatlágat, maiguin hálddašuvvojit bázahusat ja ruhtaduvvojit dálkkádatrievdama eastindoaimmat ja dorvvastuvvojit eamiálbmogiid vuoigatvuođat dálkkádatrievdamis.
SPR oaidná, ahte riikkaidgaskasaš eamiálbmotpolitihkas galgá vuodjut eandalii geahpedit dálkkádatrievdama hehttehusaid eamiálbmogiidda ja eamiálbmogiid váikkuhanválddi dorvvasteapmái dálkkádatrievdama mearrádusdahkamis.
Dálkkádatrievdama geahpedeami doaibmabijut galget dahkkot nu ahte dat eai čuoza negatiivvalaččat eamiálbmogiid dearvvašvuhtii ja birgenlági vejolašvuhtii.
Bieggafámu lasiheamis sápmelaččaid árbevirolaččat ásaiduhttin guovlluin galgá sohppojuvvot ág.
sámedikkiin muhto maiddái ág.
guovlluid báikkálaš árbevirolaš ealáhusaid ovddasteddjiiguin, earenoamážit boazodoaluin (orohagain).
Bieggafápmu ii oaččo dahkat stuorit go smávva hehttehusa sápmelaččaid árbevirolaš ealáhusaide dego sápmelaš boazodollui.
Ođasmuvvi energiijahámiid lasiheapmi gáibida maiddái bioenergiija geavaheami lasiheami, mii sáhttá lasihit unnagavjačalmmážiid bázahusaid almmá áššáigullevaš filtariid haga.
Bioenergiija čoaggin galgá bargot suvdilis vugiin ja proseassas galget gudnejahttojuvvot álgoálbmogiid vuoigatvuođat.
SPR geatnegahttá, ahte bioenergiija geavaheami lasiheapmi ii oaččo lasihit unnagavjačalmmážiid bázahusaid ja gáibida, ahte unnagavjačalmmážiid bázahusat galget hálddašuvvot beaktilut filtariin.
Čáhcefámu lasiheapmi ii oaččo uhkidit luondduárvvuid iige dahkat stuorit go smávva hehttehusa sámi kultuvrii.
SPR deattuha maid, ahte lavdnji ii leat ođasmuvvi energiijahápmi.
SPR lea váimmusfámu lasiheami vuostá.
Unnagavjačalmmážiid bázahusat eai láhkaásahemiin doaisttážii ráddjejuvvo earenoamážit, muhto ráddjehusat gusket dušše oppalaš unnagavjačalmmážiid bázahusaide.
Eandalii ovddidanriikkaid ruovttuid dállodoaluide ja industriijai galgá gárvvistuvvot iežas ruhtadanvuogádat, man bokte ordnejuvvojit hálbbes filtarat dáid atnui.
Ná sáhttet hálbbet ja beaktilit hálddašuvvot unnagavjačalmmážiid bázahusat globála viidodagas.
Váilevaš buollima dagahan unnagavjačalmmážiid bázahusat dego čáhppes čitna ja giehpa leat stuorát rollas eatnanspáppa liegganeamis go mii lei vuorddehahtti.
Unnagavjačalmmážiid bázahusain leat maiddái mearkkašahtti dearvvašvuođalaš váikkuhusat, mat dahket menddo árra jápmimiid globála dásis.
Dáid bázáhusaid geahpideapmi buvttášii buriid váikkuhusaid ja bohtosiid jođánit.
Unnagavjačalmmážat jođálmahttet dálkkádatrievdama eandalii árktalaš guovllus ja dáid bázahusaid geahpedeapmi lea hui dehálaš dálkkádatrievdama caggamis.
Váldooassi unnagavjačalmmážiin johtá Ásias áibmorávnnjiid mielde árktalaš guovlluide.
Luoitádettiin muohttaga dahje jieŋa ala giehpa čáhpodahttá daid gierraga.
Čáhppes giera njammá beaivváža suonjardeami beaktileappot ja ná muohta ja jiekŋa suddet johtileappot.
Proseassa jođálmahttá liegganeami eandalii árktalaš guovlluin.
SPR doarjala dasa, ahte mohtorgielkkáid ja njealjejuvllagiid energiijabeaktilvuohta buoriduvvo jođánit.
Dát doarjjošii maiddái biodiversitehta suodjaleami.
SPR evttoha, ahte stáhta dutkanlágádusat ovttas fitnodagaiguin ja sámiid árbevirolaš ealáhusaid ovddasteddjiiguin álggahivčče dákkár ovddidanbarggu johtilit.
SPR oaidná, ahte dálkkádatrievdama dustemis galgá doahttalit ON:a biodiversitehtasoahpamuša artihkal 8(j):a ja váldit vuhtii árbevirolaš dieđu, geavadat ja innovašuvnnat ja sápmelaččaid váikkuhanvejolašvuođaid maiddái riikkaidgaskasaš orgánain dán artihkkala vuođul.
SPR háliida giddet fuopmášumi maiddái soahpamuša artihkkalii 10(c), mii mearrida, ahte soahpamušoassebealit galget suodjalit ja movttiidahttit biologalaš resurssaid árbevirolaš geavaheami árbevirolaš kultuvrralaš vugiid mielde, mat heivejit suodjaleami ja suvdilis geavaheami gáibádusaide.
SPR oaidná, ahte artihkal geatnegahttá stáhtaid gudnejahttit sápmelaš árbevirolaš luonddugeavaheami.
SPR guoddá fuola das, ahte stáhtat eai leat vel juksan ulbmilis bissehit luonddu máŋggalágánvuođa maŋosmannama jagi 2010 rádjai.
SPR ávžžuha stáhtaid suodjalit luonddu máŋggahámatvuođa ja dorvvastit dan eandalii riikkaidgaskasaš biodiversitehtajagi 2010.
SPR bivdá stáhtaid ovddidit čoahkkimis dán doaimma ollašuvvama.
ON:a dálkkádatrievdansoahpamuša oktavuhtii galggašii vuođđuduvvot eamiálbmogiid virggálaš orgána, mii válmmaštallá ja čuovvu eamiálbmogiid dálkkádatrievdama mearrádusdahkama.
Orgána galggašii doaibmat ovttasbarggus ON:a eamiálbmoga bistevaš forumain ja biodiversitehtasoahpamuša WG8Jbargojoavkkuin.
Orgána doaimma vuođđun galggašii leat ON:a julggaštus eamiálbmogiid vuoigatvuođain (eamiálbmotjulggaštus).
Orgánii galget dorvvastuvvot doarvái stuorra doaibma- ja áššedovdiresurssat.
Dat galgá doaibmat ovttasbarggus ráđđehusaid gaskasaš dálkkádatpanelain ja Árktalaš Ráđiin.
Orgánas galget leat ovddastuvvon gokčevaččat eamiálbmogiid álbmotválljen orgánat ja organisašuvnnat mat ovddastit álgoálbmogiid geográfalaš gokčevašvuohta vuhtii válddedettiin.
Stáhtat galget addit sámedikkiide jahkásaččat bissovaš ruhtadeami dálkkádatrievdama vuogáiduvvamii, dan dutkamii ja iežaset dálkkádatpolitihka ovddideapmái.
Juohke sámedikkis galgá doaibmat virgeolmmoš, guhte gieđahallá biras- ja dálkkádatáššiid ja áššedovdilávdegoddi, mii gieđahallá dáid áššiid.
Stáhtat berrejit addit bissovaš ruhtadeami dáid doaimmaid várás.
SPR oaidná, ahte dálkkádatrievdandutkamuš galgá lasihuvvot ja dutkamušas berre vuodjut eandalii dálkkádatrievdama váikkuhusaid ja hehttehusaid minimaliseremii árktalaš eamiálbmogiid ássanguovlluin.
Sámi parlamentáralaš ráđđi ávžžuha Norgga, Ruoŧa ja Suoma sámedikkiid čatnasit ovddidit doaimmaid suvdilis ovdáneami vugiid mielde nu ahte energiijaávkkástallan beavttálmuvvá ja dálkkádatrievdama dagaheaddji bázahusaid mearri geahppána.
SPR gálggašii maid bargat dan ala ahte ođasmuvvi energiijagálduid geavaheapmi lassána.
SPR čatnasa ráhkadit dálkkádatpolitihkalaš prográmma.
Sámi parlamentáralaš ráđi evttohus Eurohpa Uniovnna jagi 2020 biodiversitehtaulbmilin
Sápmelaččat leat Eurohpa Uniovnna áidna álgoálbmot, geaid sajádat lea dovddastuvvon Ruoŧa ja Suoma EU-searvansoahpamušain.
Sápmelaččat orrot Suomas, Ruoŧas, Norggas ja Ruoššas ja árvvoštallojuvvo, ahte sii leat sullii 75 000 – 100 000 dan mielde makkár rehkenastinvuohki lea geavahusas.
Ruoŧas, Norggas ja Suomas sápmelaččaid ovddastit válggain válljejuvvon sámedikkit.
Ruošša sápmelaččaid ovddastit sámesearvvit, daningo doppe sápmelaččain ii leat iežas parlamentáralaš orgána.
Ruošša beale sámesearvvit oassálastet ovttasbargui dárkodeaddjin.
ON biologalaš máŋggabealatvuođa soahpamuš (The United Nations Convention on Biological Diversity CBD) rahppojuvvui vuolláičállinláhkai ON biras- ja ovddidankonfereanssas (UNCED) Rio de Janeiros jagis 1992.
Biodiversitehtasoahpamuša ulbmilin lea eanaspáppa ekosystemaid, ealli- ja šaddošlájaid ja maid daid árbedahkkiid máŋggabealatvuođa suodjaleapmi, luondduváriid suvdinnávccalaš geavaheapmi ja maid luonddu genaváriid geavaheamis boahtti ávkkiid vuoiggalaš geavaheapmi.
Eurohpa Uniovdna oassálastá biodiversitehtasoahpamuša ollašuhttimii.
Soahpamuša artihkkalat 8(j), 10 (c) ja 15 gusket earenoamážit álgoálbmogiid vuoigatvuođaide.
Artihkal 8(j) geatnegahttá soahpamušoassebeliid suodjalit álgoálbmogiid biologalaš máŋggabealatvuhtii laktáseaddji árbedieđu, innovašuvnnaid ja geavadiid.
i 10 (c) geatnegahttá suodjalit ja movttiidahttá biologalaš luondduváriid árbegeavaheapmái boares kultuvrraid geavadiid vugiid mielde, mat heivejit suodjaleami ja suvdinnávccalaš geavaheami eavttuideii.
Eurohpa kommišuvdna lea addán Eurohpa Parlamentii, ráđđái, Eurohpa ekonomia- ja sosiálakomiteai ja guovlluid komiteai diehtoaddima, mii guoská molssaeavttuid biologalaš máŋggabealatvuhtii guoski EU višuvdnan ja ulbmilin jagi 2010 maŋŋá.
Ii oktage leat gullan diehtoaddima válmmaštallama oktavuođas Sámi parlamentáralaš ráđi.
Eurohpa uniovnna kommišuvdna lea 20.11.2008 dohkkehan diehtoaddima: Eurohpa uniovdna ja arktalaš guovlu.
Diehtoaddimis Eurohpa uniovdna čatnašuvvá bissovaš ságastallamii árktalaš álgoálbmogiiguin.
Jagi 2007 ON dievasčoahkkin lea dohkkehan julggaštusa álgoálbmogiid vuoigatvuođainiv.
Buot EU lahttoriikkat ja Norga jienastedje julggaštusa bealis.
Julggaštus dáhkida eamiálbmogiidda iešmearridanvuoigatvuođav ja vuoigatvuođa oassálastit mearrádusdahkamii sidjiide guoski áššiin.
vi Sámi parlamentáralaš ráđđi oaidná, ahte EU berre ollašuhttit álgoálbmotjulggaštusa sis- ja olgoriikkapolitihkastis ja dorvvastit sápmelaččaid váikkuhanvejolašvuođaid biodiversitehtasoahpamuša mearridanproseassain dan viidodagas man álgoálbmotjulggaštus eaktuda.
SPR gidde fuomášumi earenoamážit álgoálbmotjulggaštusa artihkkalii 31, mii dáhkida sápmelaččaide vuoigatvuođa kulturárbásis, genaváriide ja árbedihtuivii.
Artihkal dievasmahttá biodiversitehtasoahpamuša geatnegasvuođaid.
Sámi parlamentáralaš ráđđi gáibida, kommišuvdna álgga bissovaš ságastallama Sámi parlamentáralaš ráđiin kommišuvnna diehtoaddima ja álgoálbmotjulggaštusa mielde EU biodiversitehtaulbmiliid válmmaštallama birra.
Sámi parlamentáralaš ráđđi gidde fuomášumi dasa, ahte geatnegasvuohta dorvvastit álgoálbmogiid váikkuhanvejolašvuođaid guoská EU ja EEA (European Economic Area) lahttoriikkaide nugo maid kommišuvdniige.
Sámi parlamentáralaš ráđđi evttoha čuovvovaš osiid gieđahallanláhkai EU biodiversitehtaulbmilis:
o EU čatnašuvvá bissehit máŋggabealatvuođa ja ekosystemabálvalusaid jávkama EU:s jagi 2020 rádjai ja maid ealáskahttit áitatvuloš ekosystemaid sis- ja olgopolitihka nu, ahte EU dorvvasta stivremiin, ruhtademiin ja oassálastimiin gaskariikkalaš mearrádusdahkamii vai luonddu máŋggabealatvuohta dorvvastuvvo.
o Jagi 2010 biodiversitehtaulbmilis EU čatnašuvvá váldit vuhtii álgoálbmogiid vuoigatvuođaid biodiversitehtasoahpamuša ja ON álgoálbmotjulggaštusa konteavssas ja čatnašuvvá ovddidit dáid vuoigatvuođaid olgo- ja sispolititihkastis.
o EU čatnašuvvá ságastallamii Sámi parlamentáralaš ráđiin biodiversitehtadoaibmabijuid birra, dorvvastit sápmelaččaid váikkuhanvejolašvuođaid ja maid ávžžuha lahttoriikkaid dorvvastit álgoálbmogiid vuoigatvuođaid sin biodiversitehta suodjaleapmái laktáseaddji doaibmabijuin.
o EU vuođđuda sierra ovttadaga fuolahit biodiversitehtasoahpamuša ollašuhttimis ja koordineremis ja nammada artihkal 8(j)-ollašuhttima ovddideami várás koordináhtoriid nugo lea mearriduvvon COP-10 čoahkkimis.
o EU čatnašuvvá dorvvastit biodiversitehtadoaimmaid ruhtadeami bistevaš vugiin.
Ruhtadeamis berre dorvvastit earenoamážit soahpamuša artihkkaliid 8(j), 10(c) ja 15 ollašuvvan ja ollašuhttin ja maid sámegiela ja árbevirolaš ealáhusaid seailun árbedieđu guoddin.
Biodiversitehta suodjaleami várás EU ruhtadanprográmmain berre váldit vuhtii earenoamážit árbevirolaš biologalaš luondduváriide laktáseaddji árbedieđu dorvvasteami.
Sámi parlamentáralaš ráđđi lea earenoamáš fuolas sámegielaid sajádagas.
Sámegiella guoddá sápmelaččaid árbedieđu buolvvas nubbái ja giella ealasvuohta lea sápmelaččaid árbedieđu seailuma eaktu.
Sámi parlamentáralaš ráđđi oaivvilda, ahte sámegiela boahttevuođa dorvvasteapmi lea maiddái Eurohpa Uniovnna ovddasvástádussan ja ášši berre gieđahallot oassin EU biodiversitehtaulbmila.
Sámi parlamentáralaš ráđđi sávvá, ahte kommišuvdna ja lahttoriikkat giddejit fuomášumi Sámi parlamentáralaš ráđi evttohusaide ja dorvvastit álgoálbmogiid vuoigatvuođaid ollašuvvama.
SPR sávvá, ahte dán maŋŋá EU, lahttoriikkat ja SPR álggahit lagaš ovttasbarggu máilmmi luonddu máŋggabealatvuođa dorvvasteami ja álgoálbmogiid vuoigatvuođaid buorideami várás.
Sámi parlamentáralaš ráđđi sávvá vástádusa dán oktavuođaváldimii nu johtilit go vejolaš.
Sámi parlamentáralaš ráđi čállingoddi addá áššis mielas lassidieđut.
Klemetti Näkkäläjärvi Rauna Rahko Sámi parlamentáralaš Sámi parlamentáralaš ráđi ságajođiheaddji ráđi čálli
OVTTASBARGOŠIEHTADUS Sámedikkiid gaskasaš ovttasbargošiehtadusa Sámi parlamentáralaš ráđi bokte, dohkkehuvvui ja vuolláičállojuvvui Sven-Roald Nystø, Lars Anders Baer ja Pekka Aikio bokte.
Sámedikkiid gaskasaš ovttasbargošiehtadus Sámi parlamentáralaš ráđi bokte
Šiehtadusa dahkkit, Suoma, Norgga ja Ruoŧa sámedikkit;
mearkkašit, ahte oasit Suoma, Norgga, Ruošša ja Ruoŧa riikkain leat ásahuvvon eatnamiid ala mat gullet sámi álbmogii, ja gos ovdal go riikkat ásahuvvojedje ásse sápmelaččat, ja ahte sápmelaččat danne leat eamiálbmot Suomas, Norggas, Ruoššas ja Ruoŧas, ja oasálaččat
mearkkašit, ahte sámedikkiid gaskasaš ovttasbargui lea earenoamaš dárbu áššiin mat gusket máŋgga riikka sápmelaččaide dahje sápmelaččaide sierra álbmogin, ja dasto mearkkašuvvo ahte dán lágan ovttasbargui lea dárbu maiddái našonalstáhtaid ektui, ja oasálaččat
dovddastit dán vuođul dárbbu álggahit ja bistevažžan dahkat sámedikkiid gaskasaš ovttasbarggu, earret eará rievttálaš, ekonomalaš, sosiálalaš, kultuvrralaš, siviila ja politihkalaš áššiid oktavuođas, ja dasto
dovddastit oasálaččat ahte lea dárbu dáhttut ruoššabeali sápmelaččaid maid dán ovttasbargui áicin, ja soahpamuša oasálaččat
julggaštit dákko bokte ahte leat ovttaoaivilis čuovvuvačča hárrái:
Artihkal 2 Bissovaš ovttasbarggu lágideami láhčimii álbmotválljen sámedikkiid gaskka ásahuvvo Sámi parlamentáralaš ráđđi.
Sámedikkit nammadit lahtuid sámedikkiid gaskasaš ovttasbargoorgánii, Sámi parlamentáralaš ráđđái.
Artihkal 3 Sámi parlamentáralaš ráđđi galgá bargat dan ala ahte ovttastahttit politihkalaš áššiid meannudeami dain áššiin mat gusket dahje sáhttet guoskat máŋgga riikka sápmelaččaide dahje sápmelaččaide sierra álbmogin.
Ráđđi galgá dasto bargat dan ala ahte ovddidit eará geavatlaš ovttasbargovugiid sámedikkiid gaskka.
Ráđđi galgá ovddastit Suoma, Norgga ja Ruoŧa sápmelaččaid davviriikkalaš ja eará riikkaidgaskasaš oktavuođain, ja muđuid ge buot oktavuoðain gos dán lágán oktasaš ovddasteapmái lea dárbu.
Sámi parlamentáralaš ráđđi sáhttá ieš vuolggahit áššiid, ja buktit cealkámušaid buot áššiide iežas bargoviidodagas.
Sámi parlamentáralaš ráđđi sáhttá ieš ovddidit áššiid, buktit cealkámušaid, evttohusaid ja rávvagiid sámedikkiide, Suoma, Norgga, Ruoŧa ja eará riikkaid almmolaš eiseválddiide, ja riikkaidgaskasaš eiseválddiide ja organisašuvnnaide.
Artihkal 5 Sámi parlamentáralaš ráđis galget leat guoktelogiokta (21) sápmelaš parlamentarihkkara, geaid Suoma, Norgga ja Ruoŧa sámedikkit leat válljen iežaset álbmotválljen ovddasteddjiid gaskkas.
Dát válljen galgá dáhpáhuvvat vuosttaš dievasčoahkkimis maŋŋil ođđa sámediggeválgga.
Lassin galget sámedikkiid čađaheaddji ovddastangotti jođiheaddjit álo leat ráđi dievasčoahkkima lahttun.
Artihkal 7 Sámi parlamentáralaš ráđi čađaheaddji jođihangoddi gohčoduvvo oktasašstivran, ja dás leat guhtta (6) ovddasteaddji, geaid gaskkas leat sámedikkiid čađaheaddji ovddastangotti jođiheaddjit.
Golbma (3) eará ovddasteaddji vállje Sámi parlamentáralaš ráđđi nu ahte guðe nai sámedikkis vállje ovtta (1) ovddasteaddji.
Artikkel 8 Sámi parlamentáralaš ráđđi vállje iežas presideantta ja guokte várrepresideantta oktasašstivrra lahtuid gaskkas.
Artihkal 9 Sámi parlamentáralaš ráđđi mearrida ieš iežas čoahkkinortnega.
SPR sávvá, ahte Suoma, Ruoŧa ja Norgga stáhtat gudnejahttejit sápmelaččaid ovddastit sámi álbmoga Suomas, Ruoŧas ja Norggas.
SPR muittuha, ahte davviriikkaid sámi soahpamuš boahtá leat eahpedievaslaš nu guhká go Ruošša sámit leat sámi soahpamuša olggobealde.
SPR doarju maid Ruošša sámiid viggamuša ortniiduvvat álbmot válljen orgánan ja ávžžuha Suoma, Ruoŧa ja Norgga stáhtaid doarjut Ruošša sámiid ulbmiliid.
SPR vuohttá ovttaoaivilvuođa gaskkal Sámedikkiid ja Norgga, Ruoŧa ja Suoma ráđđehusaid, álggahit Davviriikkaid sámekonvenšuvnna šiehtadallamiid.
SPR ávžžuha Suoma, Ruoŧa ja Norgga ráđđehusaid gudnejahttit sámiid iešmearridanvuoigatvuođa álbmogin davviriikkalaš sámi soahpamuša šiehtadallamiin.
SPR oaivvilda, ahte davviriikkalaš sámi soahpamuša joatkkaráđđádallamiin sámedikkit šihttet oktasaččat ráđđádallamiid ulbmiliin SPR:s.
SPR ávžžuha dasa lassin, ahte Suoma, Ruoŧa ja Norgga stáhtat váldet vuhtii ahte árvalus man suoma-norgga-ruoŧa-sámi áššedovdiidjoavku gárvii golggotmánu 26. beaivve 2005, Davviriikkaid sámekonvenšuvnna evttohus, lea vuođđun šiehtadallamiidda.
Šiehtadallandelegašuvnnat galggaše ásahuvvot nu ahte sámedikkit leat ovttadássásaš oasseváldit iešguđetge riikkaid delegašuvnnain, ollislaš friddjavuođain beaktilit ovddastit sin álbmoga šiehtadallamiin.
Sámedikkiide galggaše addojuvvot dárbbašlaš resurssat sihkkarastit ollislaš ja ovttaárvosaš oassálastima.
Galggašii asahuvvot bistevaš ja dohkálaš áigeplána šiehtadallamiidda.
Buori áiggis galggašii šiehtadallojuvvot movt Davviriikkaid sámekonvenšuvnna válmmašteapmi formálalaččat galgá meannuduvvot iešguđetge sámedikkiid ja stáhtaid bealis, ovdal go álget gieđahallat iešguđet konvenšunartihkkaliid sisdoalu.
Dát čuovvu dain prinsihpain mat vuođđuduvvojit konvenšunevttohusa kapihtal VII:s, sámedikkiid dohkkeheami, ratifiserema ja konvenšuvnna fápmuibidjama birra.
Dát mearrádus heivehuvvo sámegiela doaimmahaga (L 1086/2003, Stáhtaráđi ásahus sámi giellalága ollašuhttimis 12.2.2004/108, A 1727/95) bálvalusain berrojuvvon mávssuide.
Sámegiela doaimmahaga addin jorgalusas berrojuvvo máksu suomagielas sámegillii dahje nuppegežiid 65 euro siiddus 2000 mearkka, ii sisttisdoala gaskamearkkaid.
Juos deaksta, mii jorgaluvvo, lea dábálaš deavstta váddásut, jorgalanmávssu sáhttá bearrat nu, ahte lea bajiduvvon eanemustá 50 %:in, seammago hohpolaš barggu jorgalanmávssu sáhttá bajidit eanemustá 50%:in.
Ohcejoga gieldda virgeoapmahaččaide addon sámi giellalágas (1086/03) dárkkuhuvvon jorgalusain ii berrojuvvo máksu.
Sámegiela doaimmahaga addin eará gielalaš bálvalusain ja dulkonbálvalusain berrojuvvo diibmohaddi, mii lea 50 euro juohke álgi diimmus.
Sajosa auditorio dievai álbmotbeaivve ávvudeaddjiin
Sámiid álbmotbeaivve Anáris lei fállun máŋggalágan prográmma buot ahkásaččaide ja beaivvi bajálašte Sámedikki lágidan eahketdoalut Sámekulturguovddáš Sajosa auditorios.
Ávvudeapmi devddii Sajosa auditorio gussiin, ávvudeami ledje boahtán čuovvut miehtá sámeguovllu s. 350 olbmo.
Ávvudeami rahpanságas Sámedikki ságajođiheaddji Klemetti Näkkäläjärvi bajidii ovdan ovddit buolvvaid garra barggu sihke servviid dehálaš rolla kultuvrra seailluheamis.
Son maiddái deattuhii nuorra dáiddáriid mearkkašumi, geat barget servodatlaš ja searvvušlaš dáidaga modearnna teknologiija vehkiin, juhket dieđuid sápmelaččain áibbas ođđa vugiin ja bastet burgit váldokultuvrra ráhkadan stereotypiaid sámiin.
Sámedikki ságajođiheaddji Klemetti Näkkäläjärvi oaidná sápmelaččaid boahttevuođa čuovgadin: ” Sámeálbmoga boahttevuohta ii leat eahpesihkkar nu guhká, go seailluhit kultuvrra árvvuid, árbevieruid ja searvvušlašvuođa.
Boahttevuohta lea čuovgat.
Sámi identitehta lea nanus.
Mii diehtit, geat mii leat, gos boahtit ja gosa leat mannamin. ”
Álbmotbeaivve ávvudemiin loaiddastedje njunuš sámeartisttat miehtá sámeguovllu.
Ávvudeamis juige Suoma Big Brother gilvvus birgen Andte Gaup-Juuso ja guovdageaidnolaš Inger Marie Nilut.
Ávvudeamis loaiddastedje maiddái Aila duo, Ánnámáret Ensemble ja Hildá Länsman ovttas Erkki Feodoroffiin, Nicholas ja Kevin Francettiin.
Sámediggi doarjala riikkabeaiáirasiidda
Sámedikki stivra čoahkkanii 10.2.2015 telefončoahkkimii.
Sámedikki stivra mearridii sáddet ávžžuhusa buot Suoma riikkabeaiáirasiidda, vai riikkabeaivvit dohkkehivččii Ráđđehusa evttohusaid sámediggelága ođastussan ja ILO 169-soahpamuša ratifiseremis ráđđehusa evttohusa mielde vel dán riikkabeaibajis.
Stivra deattuhii, ahte lea vealtameahttun, ahte sámediggeláhkii evttohuvvon sámedikki válggaide guoski njuolggadusat čuvvojuvvojit čavčča 2015 válggain.
Stivra deattuhii, ahte goasge ovdal riikkabeivviin ii leamaš láhkaevttohus, mas livččii sámedikki ja stáhtaráđi dievas doarjja.
Evttohusaid doarju viiddes sámeservodat sihke nuortalaččaid giličoahkkin.
Sámediggi sávvá, ahte evttohusain eai šattaše bellodatpolitihkalaš gažaldagat, muhto baicce evttohusaide gávdnošii viiddes doarjja rastá bellodatrájáid ja riikkabeaivvit čájehivččii suopmelaš demokratia fámu ja návccaid dahkat vuođđo- ja olmmošvuoigatvuođalaš mearrádusaid.
Olgoáššiidministeria lea bivdán sámedikkis oainnuid eamiálbmogiid rivttiid ovddideamis ja dorvvasteamis ja eamiálbmogiid kulturárbbi dorvvasteamis sihke oassálastimis politihkalaš ja almmolaš eallimii.
Stivra mearridii sáddet vástádusa olgoáššiidministeria lassin eamiálbmotáššiid áššedovdimekanismii ja sámi parlamentáralaš ráđđái.
Sámediggi gieđahalai vástádusastis sámi kulturárbbi dili ja oassálastinvejolašvuođaid almmolaš eallimii.
Sámedikkis eai leat vejolašvuođat váikkuhit dasa, mo sámi ávnnaslaš kulturárbi suodjaluvvo, doalahuvvo, vurkejuvvo ja čájehuvvo.
Sámediggi sáhttá beare addit cealkámušaid ja evttohusaid. Stuorámus oassi sámi ávnnaslaš kulturárbbis lea museaid vuorkkáin ja arkiivvain sierra riikkaid oaivegávpotguovlluin.
Sámediggi lea evttohan, ahte iešguđet arkiivvaid diehtu sámiin digiterejuvvošii.
Sámi kulturárbbiin ávkkástallo politihkalaččat ja ekonomalaččat eahpeetihkalaččat almmá, ahte sámesearvvuš sáhtášii dasa seahkanit.
Sámi kulturárbi lea dákko buohta almmá lága dorvvu.
Stuorámus áitagat sámi kulturárbái leat dan buorringeavaheapmi, láhkaásaheami fuones ovdáneapmi ja árbevirolaš ealáhusaid heajos sajádat.
Sápmelaččaid vejolašvuođat doalahit iežaset politihkalaš institušuvnnaideaset ja oassálastit sámeservodahkii leat buorit.
Sápmelaččain lea vejolašvuohta jienastit sámediggeválggain ja álgit evttohassan.
Nuortalaččain leat iežaset ovddastanorgánat.
Sápmelaččat leat ovddastuvvon gielddastivrras Eanodagas, Anáris, Soađegilis ja Ohcejogas.
Gieldda olmmošmearri, bellodagaid politihkka ja sápmelaččaid relatiiva ossodat gieldda jietnavuoigadahtton olbmuin váikkuhit dasa, man galle sámi evttohasa válljejuvvojit gielddastivrii ja makkár doaibmavejolašvuođat sis leat.
Sámediggi gávnnahii vástádusastis, ahte stáhtalaš válggain sápmelaččaide lea duođaid váttis ja goasii veadjemeahttun oažžut sámi ovddasteaddji riikkabeaiáirrasin dahje europarlamentii almmá mearkkašahtti ekonomalaš doarjaga ja riikkadási dovddusvuođa iige nu, ahte olbmo sápmelašvuohta buktojuvvošii ovdan válgakámppas rahpasit.
Sápmelaččaid vejolašvuođa oassálastit oktasaš áššiid dikšumii ja almmolaš eallimii heajuda sápmelašvuostásaš čálašeapmi.
Sámedikki oainnu mielde Suoma riikkaidgaskasaš geatnegasvuođat ja biodiversitehtastrategia ja – doaibmaprográmma ollašuhttin gáibidit, ahte sápmelaččaid luonddu máŋggabealatvuhtii laktáseaddji árbevirolaš diehtu ja sámi birasbajásgeassima dárbbut váldojuvvojit vuhtii bargojoavkku barggus.
Sámediggi gávnnahii ain, ahte birasbajásgeassin lea sámiide ja sámekultuvrii hui dehálaš.
Sámedikki stivra nammadii ovddasteaddjiid Eanodaga gieldda bieggafápmooppalašláva Akwé: Kon – bargojovkui.
Eanodahkii válmmaštallo bieggafápmooppalašlávva, mas meroštallojit bieggafápmui heivvolaš guovllut sihke dat guovllut, maidda bieggafápmu ii heive.
Bargojovkui nammaduvvojedje čuovvovaš ovddasteaddjit: Ulla Magga, Tuomas Palojärvi, Per-Oula Juuso, Per-Antti Labba ja Anni-Helena Ruotsala.
Sámedikki stivrra čuovvovaš čoahkkin dollojuvvo Anáris 17.2.2015.
Sámediggi lea ožžon oahpahus- ja kulturministeriijas stáhtaveahki sámegielat árrabajásgeassima materiálabáŋkku ráhkadeapmái.
Árrabajásgeassima materiálabargui ohcat golbma plánejeaddji.
- ovtta nuortalašgielat plánejeaddji (100 % bargoáiggiin)
- ovtta davvisámegielat plánejeaddji (70 % bargoáiggiin).
Sámedikki jagi vuosttas čoahkkima sáhttá čuovvut interneahtas čujuhusas:
Čoahkkima sáhttá čuovvut maiddái čoahkkinsáles.
Čielggasmahttit uhcimusgáibádusaid sámeguovllu rádjeoktasašbargui
Buktit ovdan, makkár bálvalusat gávdnojit juo ja makkár vejolaš bálvalusdárbbut vel leat
Juohkit dieđu doaibmi buriin meannudanvugiin
Čielggasmahttit doaibmarávvagiid, mo dieđujohtin bálvalusain áššehasaide ja ámmátbargiide sihkkarasto
Striimema čujuhus www.sogku.fi/live
Sámedikki stivrra čoahkkin 24.2.2015
Sámedikki stivra čoahkkanii gieđahallat hohpolaš áššiid sámedikki dievasčoahkkima oktavuođas.
Hohpolaš ášši guoskkai sámedikki oassálastima Giellagáldu-prošektii.
Suoma sámediggi oaččui guovvamánu beallemuttus váilu dieđuid oktasašbargopartneriin ruhtadanohcamuššii.
SPR:a stivra mearridii, ahte Suoma sámediggi válmmaštallá ruhtadanohcamuša Giellagáldu joatkkaprošeaktan.
Prošeavtta dárkkuhussan lea álggahit Interreg-ruđaiguin prošeavtta Giellagáldu, vuoi Sámi Giellagáldu doaimma sáhtášii álggahit ođđasit ja man áigge resursa- ja fidnoguovddáža bissovaš ruhtadeapmi boađášii sihkkarastot.
Giellagáldu barggut leat giellagáhtten, giela ovddideapmi, terminologiijabargu, normerenbargu ja nammabálvalus.
Prošeavttas barggašedje lullisáme-, juliv-, anáraš-, nuortalaš- ja davvisámegiela bargit.
Suoma sámediggi lea prošeavttas váldoprošeaktapartner ja prošeaktapartnerat leat Norgga ja Ruoŧa sámedikkit.
Prošeavttas barggašedje 12 bargi.
Suomas barggašedje prošeaktahoavda, prošeaktačálli ja giellabargit davvisáme-, anáraš- ja nuortalašgielas.
Prošeavtta ollesbušeahtta lea 3 170 927 €, mas Suoma sámedikki oassi lea 238 000 euro (7,5 % Suoma sámedikki ruhtadanoassi čohkiida vuoigatvuohtaministeriija sámediggái jahkásaččat mieđihan stáhtadoarjagis oktasaš giellaoktasašbargui.
Sámedikki dievasčoahkkima dohkkehan bušeahtta- doaibmaplánas dán jahkái oktan ulbmilin lei ásahuvvon ruhtadeami ohcan Sámi Giellagáldui ja doaimma ovddideapmi bissovažžan.
Sámedikki stivra mearridii oassálastit Giellagáldu-prošektii ja sádde ruhtadanohcamuša Lappi Lihttui ja Eurohpa guovloovddidanfoandda Interreg Nord prográmmai.
Stivra dohkkehii vástádusa ON:id olmmošvuoigatvuohtaáittardeaddji doaimmahahkii ON:id eamiálbmotjulggaštusa ollašuhttimis.
Mearriduvvui, ahte vástádus sáddejuvvo diehtun maiddái SPR:i, ovttaveardásašvuohtaáittardeaddjái ja ee. sierra ministeriijaidda.
ON:id olmmošvuoigatvuohtaráđđi lea bivdán loahppaárvalusas 27/13 (Human Rights and indigenous people) ON:id eamiálbmotáššiid áššedovdimekanismma (EMRIP) ON:id olmmošvuoigatvuohtaáittardeaddji (OHCHR) doarjagiin ráhkadit čilgehusa, mas čielggaduvvojit stáhtaid ja eamiálbmogiid oainnut buoremus vugiin ollašuhttit ON:id eamiálbmotjulggaštusa geatnegasvuođaid.
EMRIP ovdanbuktá raportta ON:id olmmošvuoigatvuohtaráđi 13 čoahkkimis čakčamánu 30. beaivve 2015.
Sámediggi gieđahalai vástádusas eamiálbmotjulggaštusa ollašuhttima Suomas ja maiddái Eurohpa Uniovnnas.
Sámediggi gávnnahii, ahte stuorámus váttisvuohta eamiálbmotjulggaštusa geatnegasvuođaid ollašuhttimis lea stáhtaid hálo leat čatnaskeahttá julggaštussii doallamiin dan dušše morálalaččat geatnegahttin.
Maiddái Suomas tulkojuvvo, ahte eamiálbmotjulggaštus ii geatnegahte Suoma juridihkalaččat.
Julggaštus dollo dehálažžan dušše riikkaidgaskasaš eamiálbmotčoahkkimiin.
Sámedikki oainnu mielde eamiálbmotjulggaštusa geatnegasvuođaid ollašuhttima galggašii čuovvut jeavddalaččat.
Stáhtai galggašii sáhttit addit ávžžuhusaid beavttálmahttit julggaštusa ollašuhttima.
Vuoi stáhtat ollašuhtašedje eamiálbmotjulggaštusa geatnegasvuođaid, lea vealtameahttun, ahte stáhtaide biddjo riikkaidgaskasaš deaddu ollašuhttit geatnegasvuođaid.
Sámediggi doalašii oalle dehalažžan ahte olmmošvuoigatvuohtaáittardeaddji doaimmahat ja EMRIP dutkkašedje erenomážit Ruošša eamiálbmogiid dili.
Sámedikki oainnu mielde EU:a galgá ovddidit doaimma eamiálbmotvuoigatvuođaid ovddideami várás maiddái sispolitihkas.
EU:a galgá systemáhtalaččat deaivvadit ja gullat sihke ráđđádallat sámedikki ja SPR:a áššiin, mat váikkuhit sámiid oažžumii, erenomážit eamiálbmogiid ja sin vuoigatvuođaid guoski mearrádusbargamii friija, dihtui vuođđudeaddji ovdamiehtama.
Sámediggi bivdá, ahte EMRIP gidde fuopmášumi EU:a rollai eamiálbmotjulggaštusa ja eamiálbmogiid máilmmikonfereanssa loahppaáššebáhpára geatnegasvuođaid ollašuhttimis.
Sámedikki stivrra čuovvovaš čoahkkin dollo njukčamánu álggus.
Sámi oahpahusbargiide oaivvilduvvon giellalávgunskuvlejupmi álgá
Sámi oahpahusbargiide oaivvilduvvon skuvlenfidnu giellalávgunmetodas álggahuvvo bearjadaga 27.2.
Skuvlejupmái leat almmuhan iežaset sullii 40 sámegiela ja sámegielat joavkkuid oahpaheaddji vuođđooahpahusas, logahagas ja árra-bajásgeassimis.
Dasa lassin skuvlejupmái bohtet oahpaheaistuđeanttat universiteahtain.
Prošeakta lea sámedikki ja Oulu universiteahta Giellagas-instituhta ovttasbargu ja dan ruhtada Oahpahusráđđehus.
Ovttasbarggus leat mielde maiddái Sámi allaskuvla ja Vaasa universiteahtta.
Skuvlejupmi ordnejuvvo ollásit lagasoahpahussan, oktiibuot ordnejuvvojit njeallje guovtti beaivvi skuvlendilálašvuođa.
Skuvlejumi čađahan stuđeanttat ožžot guhtta (6) oahppočuoggá, maid lea vejolaš lohkat oassin universiteahta oahpuide.
Skuvlenfitnu ulbmilin lea lasihit dieđu ja máhtu giellalávgunmetoda heiveheamis Suomas addojuvvon sámeoahpahussii.
Giellalávgunoahpahusa viiddideapmi gullá ee. Stubb ráđđehusa prográmmii.
Oahpahusráđđehus lea juovlamánus 2014 mearridan vuođđooahpahusa ođđa vuođustusain. Áššegirjjis giddejuvvo eanet fuomášupmi giellalávgunoahpahussii go ovddit vuođustusain.
Giellalávgunoahpahusa ovddideapmi sámeoahpahusas lea áigeguovdil máŋgga sivas.
Giellalávgunmetoda leamaš anus árrabajásgeassimis juo jagi 1997 rájes go vuosttaš vuollel skuvlaahkásaččaide oaivvilduvvon anárašgielat giellabeassi rahppojuvvui.
Giellabeasit leat dál juo oktiibuot ovcci, main golbma anárašgiellaga, guokte nuortalašgiellaga ja njeallje davvisámegiellaga.
Giellabesiin gávccis leat sámiid ruovttuguovllus ja okta Helssegis.
Sámediggi lea čielggadan vejolašvuođaid vuođđudit giellabesiid maid eará gávpogiidda.
Roavvenjárggas giellabeasi álggaheapmi lea lahka.
Giellalávgunoahpahusa viiddideapmi vuođđooahpahussii dahká vejolažžan joatkit árrabajásgeassimis álggahuvvon sámegielaid ealáskahttima maid oahppogeatnegasvuođaskuvllas.
Vuođđooahpahus sámegillii lea addojuvvon Suomas 1970-logu beallemuttu rájes.
Oassi sámegielat oahpahusas leamaš duohtavuođas giellalávgunoahpahus jahkelogiid čađa, vaikko dat ii virggálaččat leatge dakkárin meroštallojuvvon.
Stuorámus oassi sámegiela lohkkiin vuođđooahpahusas ja logahagas ožžot goittotge oahpahusa vieris giela oahppoávnnasin.
Stuorámus oassi vieris giela oahppiin leat sámeoahppit, geaidda sámegiella lea buorebutge nubbi giella go vieris giella.
Vieris giela oahpahus ii dutkamušaid mielde buvttat doaimmalaš guovttegielalašvuođa, masa giellalávgunoahpahusain dábálaččat ollejit.
Fitnu pedagogalaš jođiheaddjin bargá FD Marja-Liisa Olthuis ja áššedovdeoahpaheaddjin dutki / čuvgehusdoaimma jođiheaddji Laura Arola.
Skuvlenfitnu vuosttaš lagasoahpahusbeivviid prográmma lea gávdnamis
Dutki / čuvgehusdoaimmahoavda Laura Arola, Giellagas-instituhtta / Ohcejoga gielda laura.
Skuvlenčálli Ulla Aikio-Puoskari, sámediggi ulla.
Sámi oahpahusbargiide oaivvilduvvon skuvlejupmi giellalávgunmetodas álggahuvvo bearjadaga 27.2.
Oahpahusráđđehus lea juovlamánuš 2014 mearridan vuođđooahpahusa ođđa vuođustusain. Áššegirjjis giddejuvvo eanet fuomášupmi giellalávgunoahpahussii go ovddit vuođustusain.
Giellalávgumii guoski skuvlenfidnu addá sámi oahpahusbargiide vejolašvuođaid ovddidit ja juogadit iežaset máhtu giellalávggu ollašuhttimis skuvlaoahpahusas.
Stuorámus oassi vieris giela oahppiin leat sámeoahppit, geaidda sámegiella lea buorebutge nubbi giella go vieris giella.
Vieris giela oahpahus ii dutkámušaid mielde buvttat doaimmalaš guovttegielalašvuođa, masa giellalávgunoahpahusain dábálaččat ollejit.
Skuvlenfitnu vuosttaš lagasoahpahusbeivviid prográmma lea gávdnamis dás.
Riikkabeivviid vuođđoláhkaváljagoddi lea bivdán sámedikkis 4.3.2015 cealkámuša ráđđehusa evttohusas sámediggeláhkan (HE.
167/2014) vp váljagotti 5.3.2015 dmu 8.30 álgi čoahkkimii.
Sámediggi lea addán čálalaš cealkámuša.
Sámediggi almmustahttá buot váljagoddái addon cealkámušaid ruoktosiidduin dallego vuođđoláhkaváljagoddi lea ožžon barggu gárvvisin.
Sámediggi addá vuođđoláhkaváljagoddái bargoráfi.
Sámedikki 5.3. addin cealkámuš vuođđuduvvá sámedikki čoahkkima dohkkehan mearrádusaide čoahkkimiin 4/2013 ja 2/2014 sihke sámedikki čoahkkimiid dohkkehan eará cealkámušaide ja válgabaji doaibmaprográmmai.
Ráđđehusa evttohusas lea sámedikki addin dihtui vuođđudeaddji ovdamiehtan.
Vuođđoláhkaváljagotti guorahallan nuppástusain sámediggeláhkii ii leat sámiid dihtui vuođđudeaddji ovdamiehtan.
Sámedikki oaidnu lea, ahte sámediggeválggaid guoski njuolggadusaid galgá heivehit dán jagi sámediggeválggain.
Sámediggái deháleamos áššit ráđđehusa evttohusas leat sápmelašmeroštallan sihke ovttasdoaibmangeatnegasvuohta ja sámiid eamiálbmotsajádaga sihkkarastin ja ovddideapmi ja eaktuda daid dohkkeheami ráđđehusa evttohusa mielde.
Ráđđehusa evttohusa galgá dohkkehit áššesisdoalu beales dakkárin sihke ieš láhkateavstta ja daid sierravuođustusaid oasil.
Sámedikki eavttohis oaidnu lea dat, ahte sámediggelágas galgá leat sámiid dihtui vuođđudeaddji ovdamiehtan.
Sámediggi gudnejahttá stáhtaráđiin ollašuvvan ovttaráđálašvuođa sámediggeláhkan ja eaktuda dán ovttaráđálašvuođa gudnejahttima maiddái riikkabeivviin.
Sámediggi ii dohkket sámiid eamiálbmotsajádaga heajudahttima iige luoba prinsihpain iige árvvuin ja doaibmá dievasčoahkkima addin mearrádusaid mielde sámediggelága riikkabeaigieđahallama áigge.
Sápmelaččaid sosiála- ja dearvvasvuođabálvalusat ovdánivčče buoremusat rádjaoktasašbargun
Politihkalaš ja hálddahuslaš rádjaoktasašbargu buoridivččii sápmelaččaid sosiála- ja dearvvasvuođabálvalusaid lági ja oažžašuvvama.
Suoma Sámis, Norgga Finnmárkkus ja Ruoŧa Norrbottenis rádjagielddaid koordinerejuvvon fierpmáiduvvan buvttášii mearkkašahtti buorideami bálvalusaid láhkái.
Earet eará oktasaš davviriikalaš vuođđodearvvasvuođafuolahusas geavahan sáddagiid ja máksočatnasemiid vugiid galggašii čielggasmahttit ja fidnet ovttageardánabbon.
Dán láhkai dorvvastuvvošedje sámeálbmogii buorebut sin giela ja kultuvrra vuhtii váldi bálvalusat.
Sosiálaráđđeolmmoš Viveca Arrhenius sosiála- ja dearvvasvuođaministerias konkretiserii sosiála- ja dearvvasvuođabálvalusaid rádjaoktasašbarggu dili: Mađi eambo eastagiid rastá rája geahččalit jávkadit, dađi eambo dat gávdnojit.
Rájáid rastá olli doaibmamii guoski láhkaásahusollislašvuohta lea mohkkái sisttisdoallamiin EU-vuoigatvuođaid, davviriikalaš soahpamušaid ja guđege riikka iežas láhkaásahusa.
Suomas buorre vuođu rastá rájáid olli ovttasdoaibmamii addá ee. Sode-ordnenláhka, mii lea boahtimin sihke Norgga, Ruoŧa ja Suoma gaskasaš soahpamuš rádjaoktasašbarggus vuosttasdivššus sihke Sámi buohccedikšunbiire ja Helse Finnmark soahpamuš spesiálabuohccidikšuma bálvalusain.
Guđege riikka bálvalusvuogádagaide ja láhkaásahusaide galgá oahpásmit geavada čuolmmaid čoavdima várás sihke sihkkarastit, ahte virgeoapmahaččaid gaskasaš oktavuođadoallan ja dieđu johtin bálvalusaid geavaheaddjiide dáhpáhuvvá jámma.
Riikka siste doaibmit (ministeria, Áel ja Valvira) galget doarjut ja ovddidit rádjaoktasašbarggu.
Giellaunnitloguide gullevaš smávva sierrajoavkkuid dárbbašan bálvalusaid sihkkarastima várás bálvalusaid sáhttá meroštallat EU-njuolggadusain oaivvilduvvon geatnegasbálvalussan (SGEI).
Ovdamearkka dihtii, jos sámegielat bálvalusaid fidne meroštallat dákkár bálvalussan, de daid ii dárbbašivčče gilvalahttit.
Suomas sápmelaččaid sosiála- ja dearvvasvuođabálvalusaid ovddideapmi lea ášši, mii ii fidne fuomášumi medias.
Dán háve sámegielat bálvalusaid fitnašuvvan, buorideapmi ja ovddideapmi leat ovttaskas olbmuid veagas.
Sámegielat bargi ala lea biddjojuvvon menddo stuorra noađđi.
Sámegielat bargiid sajádaga ja bargodili berre buoridit.
Dán háve lea válmmaštallamin davviriikalaš sámesoahpamuša rájáid rastá olli oktasašbarggus.
Stáhtat galget jávkadit rádjaoktasašbarggu eastagiid lágidettiin sosiála- ja dearvvasvuođabálvalusaid sápmelaččaide ja daid lágideami oktavuođas galgá váldit vuhtii giela lassin maiddái sápmelaččaid sosiálalaš ja kultuvrralaš dili.
Knut Johnsen Kárášjoga spesiáladoavtterguovddážis buvttii ovdan, ahte ovdal dálá Sámi buohccedikšunbiire ja Helse Finnmark gaskasaš sátta- ja máksočatnasanmanahallama sis fitne Suomas eanet sámegielat buohccit, go vuogádat lei ovttageardánut.
Kristine Gaup-Grønmo Sápmelaččaid divššu ja áittardeami ovddidanguovddážis, Kárášjogas muitalii, ahte sápmelaččaid sosiála- ja dearvvasvuođabálvalusaid fitnašuvvama buorideapmin lea ain ollu barggakeahttá.
Stáhtaid, gielddaid, bargoaddiid, ovdaolbmuid ja bargiid dáfus dárbbašuvvo čatnaseapmi ja vástu oaidnit sápmelaččaid kultuvrii ja gillii vuođđuduvvi duođalaš bálvalusdárbbuid.
Sápmelaččaid ovttaveardásaš ja lági beales buriid bálvalusaid dorvvasteapmin dárbbašuvvo vástu váldin stáhta- ja guovlludásis, rádjaoktasašbargu sihke oktasaš sápmelaš sosiála- ja dearvvasvuođadikšuma skuvlen.
Norgalaš semináraguossit bukte sáhkavuoruineaset ovdan Sámiid Dearvvasvuođasiida – áigumuša man leat plánemin Finnmárkkus.
Dán mállii gullet maiddái bearrašiidda oaivvilduvvon bálvalusat.
Guovllus leat oktiibuot sullii 20 000 potentiála áššehasa, geat dárbbašit sámegielat spesiáladoaktára bálvalusaid.
Rádjaoktasašbargun buvttaduvvon sámegielat sosiála- ja dearvvasvuođabálvalusaid ráhkadusaid galggašii čielggasmahttit virggálaš oktasašbargosoahpamušain, man oažžun ovdánivččii buoremusat Davviriikalaš sápmelašsoahpamuša bokte.
Doaktáriid sáttavugiid galggašii fidnet ovttageardánabbon sihke buoridit dieđu addima sámegielat áššehasaide rájáid rastá olli sosiála- ja dearvvasvuođabálvalusaid geavahanvejolašvuođain.
Dasa lassin Sámi buohccedikšunbiire (LSPH) ja Helse Finnmark gaskasaš soahpamuša galggašii viiddidit guoskat vuođđodearvvasvuođafuolahusa.
Sosiála- ja dearvvasvuođadikšunsuorggi bargoveaga giela ja kultuvrra máhttima várás galggašii Suomas leat seammalágan máhttinguovddáš go Norggas lea dán háve.
Daid vuoitimii dárbbašuvvo oktasaš dáhttu, skuvlen- ja guovllupolitihkalaš doaibmabijut ja ruđabidjan.
Buot vuolgá das, ahte mearrideaddjiin lea rivtteslágan diehtu guovllu ja kultuvrralaš mihtilmasvuođain.
Norggas lea lihkostuvvan fidnet áigái málliid, maid gánnáha atnit ávkin maiddái Suomas.
Sámiid kultur- ja giellabeassedoibmii 550 000 euro
Doaibma ollašuhtto nu ahte lágiduvvo vuollel skuvlaahkásaš mánáide sámegielat beaivedikšu dahje rabas árrabajásgeassindoaibma sihke skuvlalaččaide veaigebeaidoaibma giellalávgunmetoda geavahemiin.
Nuortalašgiela giellabeassi, Avvil 69 275 € 2.
Nuortalašgiela giellabeassi, Čeavetjávri 71 400 € 3.
Anárašgiela giellabeassi I, Anár 85 110,16 € 4.
Anárašgiela giellabeassi II.
Anárašgiela giellabeassi III.
Davvisámegiela giellabeassi, Vuohčču 71 669,45 € 7.
Válgalogahallan dollojuvvo oaidninláhkai njukčamánu 16.3. – 27.3.2015 beivviid áigge árgabeivviid
vu-be diibmu 14.00 – 17.00 čuovvovaš báikkiin: Skierri - Heahttá, Duottar-Lappi luondduguovddáš, Peuratie 15 Kulturguovddáš Sajos - Anár girkosiida, Menesjärventie 2 A Sámedikki doaimmahat - Ohcejohka girkosiida, Gielddadállu, Luossatie 1 Vuohču skuvla - Vuohčču, Ivalontie 8716
Juohkehaččas lea vejolašvuohta dárkkistit válgalogahallamii merkejuvvon alcces guoski dieđuid njuolga válgalávdegotti doaimmahagas tel. 010 839 3195, 010 839 3185, dahje šleađgapoasta; Tämä sähköpostiosoite on suojattu roskapostia vastaan, aseta javascripttuki päälle nähdäksesi osoitteen.
dahje nu ahte fitná geahččamin válgalogahallamis bajábeale báikkiin máinnašuvvon áigge.
Guhte geahččá, ahte son lea vuoiggaheamet guđđojuvvon eret válgalogahallamis dahje sutnje guoski merkejupmi válgalogahallamis lea boastut, sáhttá čálalaččat gáibidit njulgema válgalávdegottis maŋimuštá cuoŋománu 10. beaivve ovdal diibmu 16.00.
Njulgenmeannudanrávvagiid oažžu válgalávdegotti doaimmahagas dahje daid sáhttá printet www.samediggi.fi Anáris 2.3.2015 Válgalávdegoddi
Sámedikki stivrra čoahkkin 20.3.2015
Čoahkkin válmmaštalai aššiid dievasčoahkkimii ja válljii ovddasteaddjiid bargojoavkkuide.
Sámedikki stivra evttohii dievasčoahkkimii, ahte dat mieđiha earu Klemetti Näkkäläjärvii sámedikki ságajođiheaddjái barggus, stivrra lahttuvuođas ja buot luohttámusdoaimmain.
Lassin stivra mearái evttohit sámedikki čoahkkimii, ahte dat vállje bargoortnega 3 §:a ja 5 §:a mielde sámedikki fásta lahtuin ollesáigásaš ságajođiheaddji ja dárbbu mielde várreságajođiheaddji ja/dahje ođđa stivrra lahtu.
Lassin stivra mearái, ahte Sámediggi joatká barggu ILO 169-soahpamuša ratifiserema várás ja ulbmilin lea oažžut girjema soahpamuša ratifiseremis čuovvovaš ráđđehusprográmmii.
Birasministeriija lea bivdán sámedikki almmuhit evttohasaid álbmotlaš IPBES (Intergovernmental Platform on Biodiversity and Ecosystem Services) – panela lahttun badjái 2015-2018.
Stivra mearái, ahte Sámedikki ekonomalaš dili geažil sámediggi ii bastte buhttet ovddasteaddjiidis oassálastingoluid.
Juos birasministeriija buhtte sámedikki ovddasteaddji goluid, sámediggi evttoha iežas ovddasteaddjin birasčálli Anni-Helena Ruotsala.
IPBES-panela lea ráđđehusaid gaskasaš iešráđálaš orgána, man ulbmilin lea nannet diehtaga ja politihka vuorrováikkuhusa luonddu máŋggahápmásašvuođa ja ekosystemabálvalusaid guoski gažaldagain máŋggahápmásašvuođa suodjaleami ja suvdilis geavaheami ovddideami várás sihke olbmo buresveadjima ja suvdilis ovdáneami dorvvasteami várás guhkes áigegaskkas.
Stivra nammadii ovddasteaddjin Ohcejoga gieldda Gáregasnjárga-Ohcejohka mohtorgielkágeinnodaga ekoniijaváikkuhusaid árvvoštallama stivrenjovkui Urpo Vuolab fástalahttun ja su várrelahttun Jorma Harlin.
Lasssin stivra nammadii Ohcejoga gieldda Áilegas giellasiida-fidnu stivrenjovkui fásta lahttun Anna Morottaja ja su várrelahttubn Tiina Sanila-Aikio.
Stivra nammadii Suoma Máilmmi muitu - komitea lahttun sámedikki ovddasteaddjin Suoma Máilmmi muitu – komiteai Pauliina Feodoroff ja su várrenlahttun sámedikki kulturcálli.
Stivra mearái vuostáváldit sámi parlamentaralaš ráđi ságajođiheaddjivuođa 1.6.2015 rájes.
Ságajođiheapmi bistá 16 mánotbaji.
Stivra nammadii Suvdilis ruvkedoaimma váimmusjovkui fásta lahttun sámedikki ságajođiheaddji ja lahtuid veahkkin láhkačálli.
Stivra mearái, ahte Sámediggi oassálastá Suoma delegašuvnnas eamiálbmot-áššiid suvdilis foruma 14. čoahkkimii New Yorkas dainna eavttuin, ahte Sámedikki ovddasteaddjis lea vejolašvuohta sáhkavurrui, mas bukto ovdan sápmelašáššiid dilli Suomas.
Stivra nammadii ovddasteaddjin sámedikki ságajođiheaddji.
Dáiddadáhpáhus lei sámenuoraid ja oahpaheaddjiid dáidduid čájáhus
Sámenuoraid dáiddadáhpáhus, mii ordnejuvvui Ohcejogas njukčamánu 25.-26. beivviin lei fas sámenuoraid ja oahpaheaddjiid dáidduid ivdnás čájáhus.
Dáhpáhusa váldotemán lei musihkka, mii čuojai Ohcejotnjálmmi skuvlla sáles luđiin, leuddiin, lávlagiin ja räppiin, maid mieđuštedje máŋggat nuoraid iežaset čuojahanjoavkkut.
Sámediggi giitá buohkaid, geat iešguđet vugiiguin oassálaste dáhpáhusa ordnemii, bures lihkkostuvvan dáhpáhusas !
Villat-joavku vuolgá riikka dási dáhpáhussii bihtáinis Dan man oainnát, man bagadallin bargá Niilo
Avvila vuolleskuvlla joavku Čagaldahttit vuolgá Porvoo-gávpogii bihtáinis
Ohcejotnjálmmi skuvlla sále dievai maŋimuš stuolu mielde duorastaga 26.3.
Báikki alde ledje sámenuorat, oahpaheaddjit, fuolaheaddjit ja geahččit badjel 400.
Sámeguovllu olggobealde oassálaste nuorat Helssegis ja Roavvenjárggas.
Sullii bealli dáiddadáhpáhussii oassálastan nuorain ledje mielde juo dáiddadáhpahusbargobájiin ja rahpandilálašvuođas, mat ordnejuvvojedje gaskavahku 25.3.
Bargobájiid váldotemán lei teáhter, mainna hálidedje juo ráhkkanit jagi 2016 dáhpahussii.
Suoivanteáhtera bargobáji bagadalai giellabeassebagadalli ja musihkkár Heli Aikio, eará teáhterbargobájiid filbmabagadalli Pauliina Feodoroff, musihkkár-neavttár Sverre Porsanger, neavttár-doaimmaheaddji Heli Huovinen ja mánáid TV-prográmma Unna Junnás dovddus neavttár Irene Länsman.
Oassi nuorain oahpásnuvai ráidogovvabargui govvadáiddar Sunna Kitti oahpus.
Oassi nuorain oaččui oahppodiimmu sámegielat rápmusihka suollemasvuođaide musihkkár Ailu Valle oahpus.
Sámenuoraid dáiddadáhpáhus eallá juo viđat jahkelogis ja dat lea šaddan áiggi mielde dehálaš arenan máŋgga nuoraide, geain leat dáiddalaš beroštumit.
Dáiddadáhpáhus, mii ordnejuvvo jahkásaččat, addá dehálaš loaiddastanvásihusaid ja mii buot deháleamos, iežasgielat guldaleaddjiid ja geahččiid.
Sámenuoraid dáiddadáhpáhusa giellan Ohcejogas ledje buot golbma Suoma sámegiela.
Dáhpáhusa láidesteaddjin barge nuortalašgielat Anna-Katariina Feodoroff, anárašgielat Martta Alajärvi ja davvisámegielat Tuomo Laiti.
Dáhpáhusa duopmárin barge nuortalašgielat Anna Lumisalmi, anárašgielat Heli Aikio ja davvisámegielat Ailu Valle.
Okta dáiddadáhpáhusa prinsihpain lea, ahte dat doaibmá sámegielain.
Sámenuoraid dáiddadáhpáhusa ordnii sámediggi ovttasbarggus Ohcejotnjálmmi skuvllain.
Dáhpáhusa ruhtada oahpahus- ja kulturministeriija.
Sámenuoraid dáiddadáhpáhus lea oassi riikaviidosaš Nuorra kultuvra-dáhpáhusas.
Dáhpáhusa teknihkas fuolahii Tuupa Records Jussi Isokoski jođihemiin.
Dáiddadáhpáhusa stipeanddain bálkášuvvojedje čuovvovaš joavkkut:
Gáregasnjárgga skuvla, 6-9-jahkásaččat, bagadallin Kaaren Kitti
Heahtá skuvla, 10-15-jahkásaččat, bagadallin Inga-Máret Gaup-Juuso ja Anne-Maria Kukkonen
Avvila badjeskuvla, 10-15-jahkásaččat, bagadallin Katri Kittilä
Čeavetjávrri skuvla, 10-15-jahkásaččat, bagadallin Erkka Antila ja Seija Sivertsen
Gárasavvona skuvla, 10-15-jahkásaččat, bagadallin Ulla Magga ja Taina Syväjärvi
Avvila logahat, 16-20-jahkásaččat, bagadallin Petra Kuuva
Ohcejotnjálmmi skuvla, 16-20-jahkásaččat, bagadallin Niilo Rasmus
Jagi 2016 Sámenuoraid dáiddadáhpáhus ordnejuvvo Anáris Sajosis ja temán lea teáhter.
Sajosis lágiduvvojit goalmmát geasi sámidujiid duodjebájit.
Duodjebáji jođiheaddji bargui gullá oahpistit áššehasaid sámidujiid dudjomis ja muitalit sámidujiid historjjás ja árbevieruin sihke iežas duodjevugiin.
Duodjebáji jođiheaddji bargosadji lea Sámekulturguovddáš Sajosis Anáris.
Barggu menestuvvi dikšuma veahkeha heivvolaš skuvlejupmi, sámegiela sihke eaŋgalsgiela dáidu.
Vuođđobálkká lassin máksojuvvo 24 %:a sámeguovllu lassi ja bargohárjánumi mielde mearrašuvvi ahkelasit.
Ohcamušaid čuvvosiiguin galgá doaimmahit vu 4.5.2015 dmu 16 rádjai Sámekulturguovddáš Sajosii čujuhussii Sajos, 99870 Anár dahje sajos (at) samediggi.
Lassidieđuid barggus addá má. márkanastinhoavda Johanna Alatorvinen, johanna.
Sajosa doaimmaide sáhttá oahpásmuvvat čujuhusas www.sajos.fi
Čoahkkin dohkkehii sámedikki cealkámušaid ja válljii ovddasteaddjiid sierra bargojoavkkuide Klemetti Näkkäläjärvi sadjái.
Sámedikki stivra merkii diehtun Sámedikki bargoburesveadjinjearahallama bohtosa ja attii bargoburesveadjima guoski ovddidandoaibmabijuid válmmaštallama čuovvunjoavkku bargun, mii goziha bargoveahkapolitihkalaš áššebáhpáriid ollašuvvama.
Stivra dohkkehii cealkámuša preassadoarjaga juohkimis jagi 2015 johtolat- ja gulahallanministeriijai doaimmaheami várás.
Stivra gieđahalai maiddái cealkámuša Suoma mearreáigeraportahápmosa nállevealaheami jávkadeami guoski riikkaidgaskasaš oktasašsoahpamuša ollašuhttimis.
Loahpalaš cealkámuš addojuvvo 24.4.2015.
Oktasašsoahpamuša ulbmilin lea eastadit náli, liikeivnni, sohkaduogáža dahje álbmotlaš dahje etnihkalaš duogáža vuođul dáhpáhuvvan vealaheami.
Cealkámuš guoskkai golbma sierra ásahushápmosa; stáhtaráđi ásahus boazodoalu ja luondduealáhusaid ruhtadandoarjagis addojuvvon stáhtaráđi ásahusa nuppástuhttimis, stáhtaráđi ásahus boazodoalu ja luondduealáhusaid muhtin ráhkadusdoarjagiid ohcanáiggi álgimis sihke eana- ja meahccedoalloministeriija ásahus boazodoalu ja luondduealáhusaid ruhtadandoarjaga čuoziheamis addojuvvon eana- ja meahccedoalloministeriija ásahusa nuppástuhttimis.
Stivra nammadii Klemetti Näkkäläjärvi sadjái ođđa ovddasteaddjiid čuovvovaš bargojoavkkuide: - ávnnahis kulturárbbi áššedovdijovkui Petra Magga-Vars, - Barentsa Euroárktalaš ráđi (BEAC) eamiálbmogiid bargojovkui Tiina Sanila-Aikio ja várrelahttun Anna Morottaja.
- olmmošvuoigatvuohtasáttagoddái Anne Nuorgam ja várrelahttun Heikki Paltto.
- Davviriikkalaš sámesoahpamuša ráđđádallangoddái Juha Karhu.
- Meahciráđđehusa Lappi ráđđádallangoddái Yrjö Musta ja várrelahttun Jouko Hetta.
- Suoma iehčanasvuođa 100- jagi ávvujagi prošeavtta sáttagoddái Tiina Sanila-Aikio ja várrelahttun Ulla-Maarit Magga.
Stivra evttohii dievasčoahkkimii, ahte dat mieđiha earu Veikko Porsangerii su bivdagis sosiála- ja dearvvasvuohtalávdegotti, kulturlávdegotti sihke ealáhus- ja vuoigatvuohtalávdegotti lahttovuođas ja ahte dievasčoahkkin vállje Porsanger sadjái sosiála- ja dearvvasvuohtalávdegoddái ođđa ságajođiheaddji, kulturlávdegoddái ođđa várreságajođiheaddji sihke ealáhus- ja vuoigatvuohtalávdegoddái ođđa várrelahtu.
Stivra dohkkehii Kelai doaimmaheami várás evttohusa, mii guoská sámegielat veajuiduhttinkurssaid ordnema jagi 2016.
Sámediggi bivdá Kela čielggadit sáhttágo sámegielat veajuiduhttinkurssaid ordnet almmá skáhpponlága eaktudan gilvalahttima EU njuolggadusaid mieldásaš geatnegahttinbálvalussan ja ahte sáhttágo daid skáhppot oastobálvalussan Norggas.
Sámegielat veajuiduhttinkurssaid ollašuvvama stuorámus hástalussan leamašan dat, ahte kurssaide eai leamašan almmuheaddjit.
Dát boahtá muhtin muddui das, ahte Kela lea oastán jagi 2013 rájes sámegielat veajuiduhttinbálvalusaid ee. Rokuas, gosa sámiid ruovttuguovllus lea guhkes mátki ja eaktuda máŋgga beaivve mátkkošteami.
Stivra nammadii sámi oahpahusguovddáža Čuojat Juoigga Livđuu LeuŠdde !
sámemusihka rávesolbmuidskuvlenfidnu stivrenjovkui Anna Morottaja ja várrelahttun Oula Guttorm.
Stivra ságastalai Yle Sápmi dilis ja mearridii bivdit Yleisradios sámediggelága 9 §:s dárkkuhuvvon ráđđádallamiid.
Sámediggi ohcá mearreáigásaš áššemeannudeaddji Sámi parlamentáralaš ráđi čállingoddebargguide
Sámediggi ohcá mearreáigásaš áššemeannudeaddji Sámi parlamentáralaš ráđi čállingoddebargguid dikšuma várás.
Gelbbolašvuođaeaktun lea barggu eaktudan skuvlejupmi ja sámegiela máhttu (ásahus 1727/95).
Lassedieđuid barggu birra addá má. hálddahushoavda Pia Ruotsala tel. 010 839 3106 dahje boahttevaš parlamentáralaš ráđi ságadoalli Tiina Sanila-Aikio, tel. 050-3001780.
Sámedikki ja parlamentáralaš ráđi doibmii sáhttá oahpásmuvvat neahttačujuhusas www.samediggi.fi Anáris 22.4.2015 Sámediggi
Petteri Laiti ávvučájáhus rahpá Sajosa čájáhuslanjaid sápmelaš dáiddáriidda
Anára kirkosiiddas, sámekulturguovddáš Sajosis rahppojuvvojit čájáhuslanjat sápmelaš dáiddáriidda.
Vuosttas čájáhusa rahpamat dollojit duorastaga 25.6.2015, goas Petteri Laiti ávvučájáhus rahppojuvvo olbmuide.
Čájáhus lea ovdan Sajosis 30.9.2015 rádjai.
Duojár Petteri Laiti lea riegádan 1950 Ohcejoga Guolnnás, Detnui luoiti Anárjohgáttis ja gullá sámeduoji álggaheaddjiide.
Laiti lea ožžon duddjondáidduid sogas árbin. ”
Áhčči lei duojár ja duddjui atnudiŋggaid, nugo gerresiid, reagaid ja bohcco leaŋggaid badjealbmáide diŋgojumiid mielde ja eadni lea máhttán tekstiilabargguid earret eará silkkiid, boahkániid ja gahpiriid ”, Laiti muitala.
Petteri Laiti muitala leat bajásšaddan gilvvu vuolahasaiguin juo ruovttustis áhči duddjodettiin. ”
Laiti lea válmmaštuvvan silbarávdin 1984 ja gárvánettiin son vuođđudii Anárii Átelje Samek.
Dál meaštára bázedettiin ealáhahkii, su barggu joatká Sami Laiti.
Laiti lea okta dain buoremusat dovdojuvvon Suoma beale sámeduojáriin ja son máhttá máŋggabealagit, juoba ođđasisgeavahemiin, árbevirolaš duddjondáidduid.
Su silbaduojit leat dovddusat erenomážit das, ahte son lea ovttastahttán kreatiivvalaččat silbii árbevirolaš duoji materiálaid ja hámiid.
Laiti báhkkeduojit ja sámesilbbat leamašan ovdan máŋggain čájáhusain Suomas ja olgoriikkain.
Petteri Laiti: ” Lea dehalaš áddet ja diehtit dujiid sisdoalu, mearkkašumi ja geavahandárkkuhusa.
Árbevirolaš dujiid hámit ja čiŋaheamit leat ovddiduvvon sierra materiálaid iešvuođaid ávkingeavahemiin alladássásaš ja ealli álbmotdáidagin.
Dán álbmotdáidaga galgá addit eallit ja bálvalit servodaga. ”
Ávvučájáhus Sajosis
Anára álbmotskuvllas Petteri Laiti oaččui duođaštusa 50 jagi dassái jagi 1965.
Skuvlavisti lea Sajosa buohta, Njelješgeainnu nuppe bealde ja otná beaivve seammá Anára boares skuvlavisttis leat Laiti bargolanjat.
Čájáhusa lea nappo lunddolaš ordnet Sajosa lanjaide, gos dat sáhttá joatkit mátkki viidásabbot.
Čájáhus ii leat vuovdinčájáhus, muhto Laiti váldá iežas sániidis mielde diŋgojumiid vuostá.
Diŋgojuvvon dujiid duddjo jogo Petteri ieš dahje Sami.
Mii illudit fás go beassat návddašit Tana kulturskuvlla teahter-čájalmasain !
Mánáid čájalmas: Ráhkasnuvvan bálva dii 10.00 (bistá 40 min) Nuoraid čájalmas (5. klassa rájes – bajasguvllui): Nieida gean oktage ii sáhtan givssiidit dii 12.15(bistá 80 min) Čájalmasat leat nuvttá.
Sámedikki čoahkkin 3/2015 duo 25.6.2015 dmu 10
Sámedikki čoahkkima sáhttá čuovvut interneahtas čujuhusas: http://www.sogku.fi/live /.
Sámedikki čoahkkin ovddasta Sámedikki bajimuš mearridanválddi.
Dat čoahkkana 4-5 geardde jagis.
Sámedikki čoahkkin mearrida váldooasis sámedikki addin cealkámušain, evttohusain ja eará oaiviliin.
Stáhtaráđđi mearrida sámedikki lahttun (21) ja várrelahttun (4) sámediggeválggain eanemus jienaid ožžon olbmo, goittotge nu, ahte juohke sámi ruovttuguovllu gielddas (Eanodat, Anár, Soađegilli ja Ohcejohka) bohtet uhcimustá golbma lahtu ja guđege gielddas okta várrelahttu.
Ohcamušaid galgá doaimmahit sámedikki čállingoddái 26.5.2015 dmu 16. rádjai čujuhusain Sámekulturguovddáš Sajos, 99870 Anár.
Lassidieđuid barggus addá gielladorvočálli Siiri Jomppanen tel. 010 839 3111.
Anáris 25.2.2015 dollojuvvon sápme ¨laččaid rádjaoktasašbargosemináras, man ordnejedje Davvi-Suoma Kaste-prográmma, Sámediggi ja sosiála- ja dearvvasvuođaministeria, gieđahallojedje sámegielagiid bálvalusaid láhki ja oažžašuvvan.
Stáhtaid, gielddaid, bargoaddiid, ovdaolbmuid ja bargiid dáfus dárbbašuvvo čatnaseapmi ja vástu oaidnit sápmelaččaid kultuvrii ja gillii vuođđuduvvi duođalaš bálvalusdárbbuid.
ILO-soahpamuša ratifieren gáibida politihkalaš čovdosiid
- vuoigatvuohtahistorjjálaš dutkamušat eai ovddit sámiid eanavuoigatvuohtagažaldaga čoavdima Suomas.
ILO - soahpamuša nr. 169 ratifieren Suomas gáibida politihkalaš čovdosiid.
Ratifierema eastagat eai váldojuvvo eret vuoigatvuohtahistojjálaš dutkamušain, maiguin lea buorebutge ájihuvvon soahpamuša fápmuiboahtin Suomas.
ILO-soahpamuša ratifierema dáfus vuoigatvuohtaministeriija diŋgon vuoigatvuohtahistojjálaš viiddes čielggadanbargu leamašan dušši.
ILO-soahpamuš vuolgá das, ahte eamiálbmogiid eanavuoigatvuođaid galgá nannet juohke dáhpáhusas, ledje dal eamiálbmogiidda gávnnahuvvon eanavuoigatvuođat dahje eai, dajai OTT Kaisa Korpijaakko-Labba.
OTL Juha Joona čielggadeapmái gullan áššebábir jagis 1742 bajiduvvui almmusvuođas fidnu sensašuvdnagávdnosin.
Korpijaakko-Labba gávnnaha, ahte Tukholma kámmirkollegio arkiivvas gávdnon dokumeanta ii eisige lean gonagašlaš mearrádus, mainna sápmelaččaid geavahan eatnamat livčče virgeoapmahašmearrádusain sirdon kruvnnu eatnamin.
Gažaldagas lei dušše Guossámis leamašan ovtta ođđadálu guoskevaš eanariekteášši ja dan guoskan kámmirkollegio áššebábir, mii lei dušše kollegio cealkámuš.
Korpijaakko-Labba kritiserii eanavuoigatvuohtadutkamuša dahkkiid boastto čuoččuhusas, man mielde viiddes eanaopmodaga sirdin livččii dalle ollašuhtton kámmirkollegio mearrádusain.
Vihkkehallama vuolde eamiálbmoga sajádaga guoskevaš rápmaláhka
Eana- ja meahccedoalloministeriija stáhtačálli Jouni Lind deattuhii ságastis geavatlaš čovdosiid gávdnoma, vuoi konflivttaid sáhtášii garvit ja maiddái joavkkuid ja ealáhusaid intreassaid oktiiheivehit.
– Oktan jurdagin ministeriijaid gaskasaš ovttasbarggus leamašan dakkár rápmalága ásaheapmi, mainna eamiálbmoga sajádat nannejuvvošii, muitalii Lind.
Son árvalii nuppástusaid ja ođđasit guorahallama guoskat erenomážit Meahciráđđehusa rolla.
Vehádatáittardeaddji Johanna Suurpää muitalii eamiálbmotvuoigatvuođaid leat gullan jo guhká Suoma olmmošvuoigatvuohtapolitihka prioritehtaidda.
Vaikke julggaštus ii leatge stáhta njuolgga geatnegahtti áššebábir, das lea goittotge midjiide erenomáš mearkkašupmi.
Suopma čatnasii julggaštussii nannosit riikkaidgaskasaš álbmoga ovddas válmmaštallama sierra muttuin, gávnnahii Suurpää.
Ratifieren gáibida ođđa láhkaásaheami
Vuoigatvuohtaministeriija hálddahushoavda Olli Muttilainen muittuhii semináraveaga olmmošvuoigatvuohtajurddašeamis dáhpáhuvvan eamiálbmogiid guoskevaš nuppástusas.
– Go ILO ovddit vástideaddji soahpamuš vuođđuduvai paternalistalaš ja suddadeaddji figgamušaide, lea soahpamušas nr. 169 eamiálbmogat váldon dásseveardásaš oassebeallin mearridit árvvuin, eallimis ja ovdáneamis.
– Ovdáneapmi lea dáhpáhuvvan erenomážit jurddašeamis, mii guoská eamiálbmogiid eanavuoigatvuođaid, luondduriggodagaid ávkingeavaheami, iešidentifikášuvnna ja maiddái virgeoapmahaččaid geatnegasvuođa ráđđádallat dehalaš áššiid birra eamiálbmogiiguin, gávnnahii Muttilainen.
– Mearkkašahtti lávki diibmá dohkkehuvvon eamiálbmotjulggaštusas lea kánske kollektiivvalaš vuoigatvuođaid deattuheapmi.
Muttilainen mieđihii, ahte vuoigatvuohtaministeriija meannudii boastut dan álggahettiin eanavuoigatvuođaid čielggadeaddji dutkanfidnu.
– Vaikke gehččojuvvošiige, ahte ráđđádallangeatnegasvuohta ii lága mielde livččege lean, ii ná dehalaš fidnu, iige earáge eamiálbmoga sajádahkii dovdomassii váikkuheaddji doaimma livčče galgan álggahit almmá ráđđádallamiid sámiiguin.
Eanavuoigatvuohtagažaldaga čoavdinge ii lihkostuva almmá sierra oassebeliid ovttasdoaimma ja duođalaš vuhtiiváldima, gávnnahii Muttilainen.
Son kritiserii maiddái čuoččuhusa, man mielde ILO-soahpamuša sáhtášii ratifieret almmá lassidoaimmaid haga.
– Vuoigatvuohtaministeriija perspektiivvas soahpamuša ratifieren gáibida láhkaásahančovdosiid, son gávnnahii.
Johtilis čoavddus livččii viisáseamos
- Juridihkalaš čielggadeamit eai čoavdde ILO-soahpamuša ratifierema eastagiid.
Ratifieren lea vejolaš dušše dohkkehemiin positiivvalaš diskriminášuvnna prinsihpa, logai riikkaidgaskasaš olmmošvuoigatvuohtaáššiid ráđđádallangotti ságajođiheaddji Nils Torvalds.
Positiivvalaš diskriminášuvnnain figgo duođalaš ovttaveardásašvuhtii.
Oktasaš ovdu oažžu ain dávjjibut sirdásit eret priváhta ovddu ovddas.
– Johtilis čoavddus ILO-soahpamuša ratifierema várás livčče dál viisáseamos ja áššit dušše váttásmuvvet ájahallama joatkašuvadettiin, son gávnnahii.
Sámedikki lahttu Pekka Aikio lei ilus das, ahte seminárai oassálasttii vuoigatvuohtamnisteriija lassin maiddái eana- ja meahccedoalloministeriija ovddasteaddji.
Eamiálbmotvuoigatvuođaid ovddideapmi justa eana- ja meahccedoalloministeriija hálddahussuorggis lea vásihuvvon guhká jo váttisin.
Aikio fuopmášahtii, ahte sápmelaččaid vuoigatvuohtasajádaga buorideapmi ii leat eret ovttaskas dáluin.
– Sámiid eanavuoigatvuođain lea jearaldat viiddes guovlluid geavaheamis ja oasálasvuođas mearrádusbargamii, son logai.
Aikio tulkon semináras máŋgii namuhuvvon vuoigatvuohtaministeriija diŋgon eanavuoigatvuohtadutkamušas lei, ahte ođđa dutkamušain figgui dasa, ahte heajuduvvo ovddit dutkamušaid duođaštanfápmu.
Sámedikki ságajođiheaddji Klemetti Näkkäläjärvi váillahii eanavuoigatvuohtagažaldagaid válmmaštallamii rabasvuođa ja almmolašvuođa.
– Eanavuoigatvuohtaáššiid ii sáhte válbmet olbmuin čihkosis, muhto áššiin galgá bastit hállat rahpasit, almmolaččat ja roahkkadit ja erenomážit muitalit das maid ILO-soahpamuša ratifieren geavadis dárkkuha, son dajai.
Näkkäläjärvi muittuhii Suomas barggu vuolde leahkki viiddes guovlohálddahusa ja láhkaásaheami ođasmahttinfidnuin, main sámediggi háliida leat aktiivvalaččat fárus.
Sámediggi ii hálit olgguštit guovllu suopmelašálbmoga iige ane sin ovdduid sápmelaš ovdduide vuostálassan.
– Sámedikki bargun lea ollašuhttit sámiid kulturiešráđđema ja ovddugohcima.
Seamma háve geahččalit oaidnit sámiid ruovttuguovllu oppalašvuohtan ja buoridit ja ovddidit guovllu buot ássiid eallindiliid, namuhii Näkkäläjärvi.
– Eat gáibit dakkár čovdosiid, mat vealahit suopmelaččaid, rihkkot olbmuid vuođđovuoigatvuođaid dahje bidjet suopmelaččaid ja sápmelaččaid muđuide vuostálágaid.
Eat gáibit ovttaskas olbmuid oamastan eatnamiid alccemet, nugo muhtimen lea čuoččuhuvvon.
Dáid baluid lea dušši gilvit, deattuhii sámedikki ságajođiheaddji.
Semináras ovdanbohte guokte earálágan guovlohálddahusmálle.
Kainuu guovlohálddahusa geahččalanfidnus muitalii hálddahushoavda Kalevi Yliniemi.
Professor Markku Suksi muitalii hálddahusođastusas, hálddahusmálliin ja Ålándda iešráđđemis.
Sámedikki dehaleamos bargun lea ollašuhttit sámiide eamiálbmogin vuođđolágas sihkkaraston iešráđđema, mii sámedikki bealiváldimiid mielde ii leat vel ollašuvvan geavadis.
Ságajođiheaddji Juvvá Lemet / Klemetti Näkkäjärvi
OTT Kaisa Korpijaakko-Labba (čoahkkáigeassu)
Hálddahushoavda Olli Muttilainen, Vuoigatvuohtaministeriija
Ságajođiheaddji Nils Torvalds, Riikkaidgaskasaš olmmošvuoigatvuohtaáššiid ráđđádallangoddi
Sámedikki ovddasteaddjit gallejedje Helssegis deaivvadeamen sierra ministeriijaid virgeolbmuid ja kulturbarggu ruhtadeddjiid
Prográmmas lei fitnan ee. oahpahus- ja kulturministeriijas, sosiála- ja dearvvasvuođaministeriijas, ruhtaministeriijas ja johtolat- ja dieđihanministeriijas.
Dasa lassin sámedikki ovddasteaddjit oahpásnuvve City-Sámit rs:a, Veikkaus:a, Dáidaga ovddidanfoandda, Kone foandda ja Suoma kulturfoandda doaimmaide.
Sámedikki ovddasteaddjit muitaledje sámekultuvrra ja sámegiela dilis Studia Generalias disdaga, miessemánu 5:át beaivve.
Sosiála- ja dearvvasvuođaministeriija ja olgoáššiidministeriija virgeolbmot guldaledje ságaid stuorra beroštumiin ja gažadedje ja ságastalle viššalit.
Deaivvademiid ulbmilin lei buktit oidnosii stáhta bušeahtas sámegielat kultuvrra ovddideapmái ja sámeservviid doibmii várrejuvvon mearreruđa mearkkašumis sámi kultuvrii.
Sámedikki ovddasteaddjit oahpásnuvve City-Sámit rs; a doibmii ja searvvi lágidan giellabeassedoibmii go sii gallededje giellabeassi Mánnu doaibmalanjain Pasilas.
Dasa lassin ovddasteaddjit fitne oahpásnuvvamin Veikkaus, Dáidaga ovddidanfoandda, Kone-foandda ja Suoma kulturfoandda doaimmaide.
Kulturbarggu mearkkašahtti ruhtadeddjiide sii muitaledje Sámedikki kulturlávdegotti doaimmas ja sápmelaš kulturbargguid birra.
Sámedikki ságadoalli ja má. hálddahushoavda deaivvadeigga vuoigatvuođaministeriijas vuoigatvuođaministtar Anna-Maja Henrikssoniin ja ministeriija virgeolbmuiguin.
Báikkis ledje mielde maid várreságadoalliguovttos Heikki Paltto ja Ulla-Maarit Magga ja maid ságadoalli veahkki Inka Saara Arttijeff.
Ságadolliid joavku háliidii giitit vuoigatvuođaministtar Henrikssona su mávssolaš barggus sápmelaččaid buorrin vássán válgaáigodagas.
Lágádusfuolaheaddji bargun lea fuolahit Sajosa lanjaid beaivválaš čorgemis ja lassin dárbbu mielde veahkehit doppe lágiduvvon čoahkkimiid ja dáhpáhusaid geavada ordnemiin.
Barggu ceavzilis dikšuma ovddidit lágádusfuolaheaddji dutkkus dahje vástideaddji dutkkus ja doarvái olu hárjánupmi ođđaáigásaš almmolaš doaibmalanjaid čorgemis ja maiddái buorit gulahallandáiddut ja njuovžilis bargovuohki.
Bálká mearrašuvvá sámedikki bálkávuogádaga gáibádusdási VII / VI mielde, vuođđobálká 1 489,69 euro / mb, man lassin máksojuvvo 24 % sámeguovllu lassi ja bargohárjánumi mielde mearrašuvvet bargohárjánupmelasáhusat.
Ohcamušaid čuvvosiiguin galgá doaimmahit vu 22.6.2015 dmu 16 rádjai Sámekulturguovddáš Sajosii čujuhussii Sajos, 99870 Anár dahje sajos (at) samediggi.
Sámediggi bálkkašii viššalis sámegiela oahppiid
Sámediggi attii skuvllaid giđđafeasttain stipeanddaid oahppiide, geat leat bures menestuvvan sámegiela oahpuin.
Stipeanddat juhkkojuvvojedje oktiibuot oktanuppelot ođđa stuđentii, geat leat čađahan sámegiela iskosa stuđeantadutkosis ja logi vuođđooahpahusa čađahan oahppái.
Lyseonpuisto logahat, Roavvenjárga: Laura Pieski (davvisámegiella)
Oulu lyseo logahat: Maren-Elle Länsman (davvisámegiella)
Avvila logahat: Pekka Moilanen (anárašgiella), Elle Kokkonen (davvisámegiella), Leevi Olli (davvisámegiella), Niklas Rasmus (davvisámegiella) ja Eljas Niskanen (anárašgiella)
Ohcejoga sámelogahat: Piret Järvensivu (davvisámegiella)
Soađegili logahat: Salla Rouvinen (davvisámegiella)
Korkalovári vuođđoskuvla, Roavvenjárga: Saana Vieltojärvi (davvisámegiella)
Anára skuvla: Sara Keränen (davvisámegiella), Katariina Saijets (davvisámegiella)
Avvila badjeskuvla: Iina Kyrö (anárašgiella), Toni Salminen (davvisámegiella), Elina Moshnikoff (nuortalašgiella)
Lokka skuvla, Soađegilli: Makreta Pyhäjärvi (davvisámegiella)
Sámediggi sávvá lihku ja buorre geasseluomu buohkaide !
Sámediggi attii stipeandda njealji viššalis sámegiela oahppái, geat válmmaštuvve Sámi oahpahusguovddážis.
Sámi oahpahusguovddáža giđđafeasta dollojuvvui gaskavahku geassemánu goalmmát beaivve.
Sámedikki stipeanddda ožžo čuovvovaš stuđeanttat:
Sámediggi sávvá lihku ja buori geasseluomu buohkaide !
Sajosa doaimmaide sáhttá oahpásmuvvat čujuhusas
Ásllat-Mihku Biehtár ávvučájáhusa rahpamat dollojit duorastaga 25.6.2015 Sajosis
Rahpanbeaivi álggahuvvo bovdejuvvon gussiide oaivvilduvvon dilálašvuođain dmu 17, man maŋŋá dmu 18 uvssat rahppojit álbmogii konseartta olis.
Konsearttas loaiddastit árktalaš folkmusihka musihkkárat Niillas Holmberg & Roope Mäenpää sihke Norgga beale juoigit; Johan Anders Baer ja Ingor Ántte Áilu Gaup (Áilloš).
Konseartta maŋŋá lea vejolašvuohta beassat oahpásmuvvat čájáhussii iežas dáiddára oahpistusas.
Bilehtaid konsertii fidne oastit Sajosa infos dahje neahttagávppis www.lipputoimisto.fi.
Norgga bealde boahtti Bær lea árbevirolaš, soolo juoigama ovddasteaddji ja Gaup lea okta Beaivváš teahtera vuođđudeaddjiin ja maid hárjánan juoigi.
Konsearttas loaiddastit árktalaš folkmusihka musihkkárat Niillas Holmberg & Roope Mäenpää sihke Norgga beale juoigit; Johan Anders Baer ja Iŋgor Ántte Áilu Gaup (Áilloš).
Bileahtaid haddi lea 10 e / st.. Niillas Holmberga ja Roope Mäenpää musihkas čudjet Sámi luonddu čábbodat ja guorbbasvuohta, sámi eallinfilosofiija ja oskumušat, sihke bajimužžan imaš oarjeriikkalaš olbmo nohkameahttun oamasteami dárbbus.
Norgga bealde boahtti Baer lea árbevirolaš, soolo juoigama ovddasteaddji ja Gaup lea okta Beaivváš teahtera vuođđudeaddjiin ja maid hárjánan juoigi.
Konsearta Áigi: 25.6. dmu 18:00 Bileahtat: 10 €, Sajos info ja www.lipputoimisto.fi Ordnedeaddji: Sámi kulturguovddáš Sajos, Sámediggi
Prošeavtta várás Suoma Sámediggi ohcá mearreáigásaš prošeaktačálli
Bargái sáhttet maiddái biddjot eará barggut, mat gullet davviriikkalaš sámegiela fága- ja resursaguovddáža joatkkaprošektii.
Ohcamušaid čuvvosiiguin galgá doaimmahit Suoma sámedikki čállingoddái 10.7.2015 dmu 16.00 rádjai čujuhusain: Sajos, 99870 Anár.
1 mearreáigásaš nuortalašgiela giellabargi
1 mearreáigásaš davvisámegiela giellabargi
Fidnui ohcat vuosttažettiin olbmo, geas lea sámegiella eatnigiellan dahje vástideaddji giellagelbbolašvuohta.
Fága- ja resursaguovddáža ovddasvástádussan lea ovttas sámedikkiiguin davviriikkalaš giellaovttasbarggu nannen ja ovddideapmi nu, ahte guđege giellajoavkku sierranas dárbbut, hástalusat ja resurssat váldojit vuhtii, ja sámegiela riggudahttin ja dorvvasteapmi boahtte áiggis.
Dieđáhus Sajosa čoahkkin- ja striimenteknihkas sihke Sámedikki čoahkkimiid simultánatulkomis ja striimemis
Sajosa čoahkkinteknihkka dahká vejolažžan normálaviidodagas tulkoma guđa sierra gillii ja lea viiddideamis álkit logi gillii.
Sajosis leat oktiibuot ovcci tulkonsaji - njeallje parlamentasále Soljus ja vihtta auditorio Dollas.
Sajosa parlameantasále Soljus leat anus guovttelágan tulkon- ja čoahkkinrusttegat.
Čoahkkimii oassálastit geavahit beavddi ala biddjon láiggehis čoahkkinrusttegiid, main leat mikrofovnna ja skájanasa lassin ee. jienastan- ja tulkoniešvuođat.
Álbmogis leat anus smávva tulkonvuostáiváldit, mat doibmet láiggehis infraruksesteknihka geavahemiin.
Seammá teknihkka lea anus maiddái auditorio Dollas ja máŋggadoaimmasále Dollagáttis.
Lanjain geavahuvvojit čoahkkinrusttegiid lassin dárbbu mielde maiddái láiggehis mikrofovnnat ja earáge jietnagáldut, nugo dihtora Skype-oktavuohta dahje videoráđđádallanrusttegat.
Juos lanjain eai geavahuvvo mikrofovnnat, eai tulkkat gula maidige, iige tulkon dasto lihkosmuva.
Parlameantasále Soljus leat 60 báikki vuođđohámis, main 23 báikki leat jorba parlameantabeavddis.
Juos parlameantasáles dollon čoahkkima boađášedje báikki ala čuovvut badjel 40 olbmo, eaige sáles livčče doarvái čohkkánbáikkit, sáhttá dárbbu mielde čoahkkima čuovvut maiddái auditorios.
Sajosa modearna teknihkka dahká vejolažžan alladássásaš dárkilvuođain striimema dálu man beare viidodagas.
Sámedikki čoahkkimiid simultánatulkon ja striimen
Sámedikki lahtuin lea vejolaš geavahit čoahkkimiin anáraš-, nuortalaš- ja davvisámegiela sihke suomagiela.
Čoahkkima sáhkavuorut simultánatulkojuvvojit ovdalis máinnašuvvon gielaid gaskkas nu, ahte dábálaččat okta tulka hálddaša ovtta giellabára (nugo suomagiella-davvisámegiella) ja nubbi nuppi giellabára (nugo suomagiella-anárašgiella).
Juos sáhkavuorru dollo čoahkkinsáles ovdamearkan anárašgillii, guldala davvisámegiela tulka anárašgiela tulkka suomagielat tulkoma ja tulko sáhkavuoru dan vuođul davvisámegillii.
Čoahkkima áššelistu lea Sámedikki lahtuid sihke tulkkaid geavahusas anáraš-, nuortalaš- ja davvisámegillii sihke suomagillii.
Áššelistu giellaveršuvnnaiguin juhkko čoahkkinolbmuide, geat leat báikki alde.
Suomagielat áššelistu lea luđemis maiddái Sámedikki ruoktosiidduin.
Sámegielat áššelisttut geahččaluvvojit lasihuvvot ruoktosiidduide dan mielde go áššelisttuid jorgalusat válmmaštuvvet.
Sámedikki nuoraidráđđi barggai álgaga Sámedikki čoahkkimiid striimemis, man vuođul Sámediggi mearridii čoahkkimis golggotmánus 2014, ahte boahttevuođas Sámedikki čoahkkimiid lea vejolaš čuovvut njuolggovuolggahussan interneahtas.
Striimejuvvon vuolggahusa ulbmilin lea earret eará álkidahttit čoahkkimiid čuovvuma, juksat Anára kirkosiidda ja sámiid ruovttuguovllu olggobealde ássi sámiid sihke lasihit dieđuid Sámedikki doaimmas.
Sámedikki striimejuvvon čoahkkimat leamašan golbma.
Geahččiidmearit leat molsašuddan 170-260 olbmo / vuolggahus.
Sámedikki linjema mielde Suomas hállon buot sámegielaid sihke suomagiela galgá vuhtiiváldit dássebeallásaččat ordnedettiin čoahkkimiid dahje eará dáhpáhusaid.
Go Sajosa čoahkkinteknihkka dahká vejolažžan álkit dušše ovtta jietnagáldu (sálejietna) striimema, Sámedikki boahttevaš čoahkkimiid striimemis čájehuvvo čoahkkinsále ja doppe hállon gielat almmá tulkoma haga.
Sámediggi figgá anáraš-, nuortalaš- ja davvisámegiela sihke suomagiela tulkoma striimemii nu jođánit go teknihkka ja ekonomalaš dilli dan dahket vejolažžan.
Sámediggi sálloša dás vejolaččat boahtán heajos miela.
Sámediggi sávvá buohkaid buresboahtin čuovvut Sámedikki čoahkkimiid Sajosii.
Sámedikki ságajođiheaddji Tiina Sanila-Aikio, tiina.
Petteri Laiti ávvučájáhusa rahpamiid sáhtostii konsearta Sajosis
Sámekulturguovddáš Sajosis rahppojedje čájáhuslanjat sápmelaš dáiddáriidda ja vuosttas čájáhusa rahpamat dollojedje duorastaga 25.6.2015, go Petteri Laiti ávvučájáhus rahppui álbmogii.
Rahpanbeaivi álggii bovdejuvvon gussiide dárkkuhuvvon dilálašvuođain.
Dilálašvuođa rahpanságas Sámedikki ságajođiheaddji Tiina Sanila-Aikio muitalii sápmelaš duojáriid ja dáiddáriid evttohan čájáhusvejolašvuođa oažžuma Sajosii, leahan Sajos klássaráigi maiddái ávnnaslaš sámekultuvrai: ” Mii jáhkkit, ahte čájáhusdoaibma lea buorre ja heivvolaš lassi Sajosa doaimmaide ja dat fállá fiinna birrasa sámedáiddáriidda ja duojáriidda oažžut bargguid oidnosii. ”
Ságajođiheaddji Sanila-Aikio illudii, ahte čájáhusdoaimma rahpá justa Petteri Laiti 40-jagi ávvučájáhus: ” Juohke sápmelaš dovdá Petteri Laiti nama.
Namma bohciidahttá nana miellagovaid duojáris, dáiddáris, meaštáris, oahpaheaddjis, giela ja kultuvrra sirdis. ”
Norgga Sámedikki dearvvahusa dilálašvuhtii buvttiiga Silje Karina Muotka ja Henrik Olsen, geaid maŋŋá sápmelaš duoji searvvis, Sámi Duodji rs:s Petra Magga-Vars ja Aune Musta sávaigga lihku Laitii sáhkavuoruin.
Rahpandilálašvuođa maŋŋá eahket joatkašuvai konsearttain Sajosa auditorios.
Niillas Holmberg & Roope Mäenpää álggaheigga konseartta árktalaš folkmusihkain. Dasto lávddi ala bođiiga juoigit Norgga bealde; Johan Anders Baer ja Iŋgor Ántte Áilu Gaup (Áilloš).
Eahkeda heahkas dáhpáhusa vásiheimmet, go Áilloš loaiddastii Petteri Laiti luođi, mii lei dahkkon dán dilálašvuođa várás.
Álbmot čuožžilii rámidit luođi.
Dáhpáhus geasuhii Sajosii vádjit 200 oassálasti.
Buresboahtin oahpásmuvvat čájáhussii !
Sámedikki ságadoalli Tiina Sanila-Aikio ja Petteri Laiti.
Sáme-rap áhčči, Amoc nappo Mikkal Morottaja, ráppe áitatvuloš anárašgielain, man hubmit gávdnojit dán áigge sullii 350-450.
Anárašgiella lea ealáskan maŋimus guovttelot jagi siste erenoamážit giellabeassedoaimmaid geažil, maid bijai johtui Mikkala áhčči Matti Morottaja.
Amoca leat gohčodan anáraččaid sáttaolmmožin, muhto ieš son deattuha, ahte leat maid eará olbmot geat barget sin giela ovdii.
Mikkal ráppegođii anárašgillii go hálidii geahččaladdat mo dat doaibmá.
Ráppen iežas eatnigillii oruinai hui lunddolaš.
Musihka ráhkadeapmi ja čállin leat sutnje álgoálggus terapiija.
Dalle go suopmarap šattai bivnnuhin 90-logu loahpas, movttáskii Mikkalnai dasa go rap orui leame muhtin ládje álkes musihkkastiila.
Sus lei erenomážit beroštupmi teknihkalaš ráppemii ja sániiguin stoahkamii, ja dasa maid ihkenassii sáhttá riimmain duddjot.
Losses rap lassin Amoc lea goittotge ráhkadan maid lávlagiid mat váldet dovdduide.
Amoc geavaha teavsttainis ollu veardádusaid iige ráhkat nu gohčoduvvon punch-line-rap.
Temáide son muhtumin gávdná inspirašuvnna sámi mytologiijas.
Dan lassin ahte Mikkal lea sápmelaš ja čállá sámegillii de ii sámevuohta muđui jur dihtto su musihkas.
Amoc liiko globála duogášritmmaide iige leat iskan buktit sámevuođa ovdan vaikkoba čuojanasaid bokte.
Nuppe dáfus lea dušši suokkardit mii bihtáin lea sápmelaš ja mii fas ii.
Amoca mielas sámemusihka dovdá das, ahte dahkki lea sápmelaš.
Mikkala musihkkaeallimis manná dál bures.
Amoc lea dahkagoahtán konsearttaid dál maid ovttas čuojaheaddjiiguin, mii mielddisbuktá ođđa fámuid loaiddasteapmái.
Joavkkuin Amoc loaiddasta earret eará Riddu Riđđu – álgoálbmotfestiválain 2015 Davvi-Norggas.
Doppe lea maiddái Inger-Mari Aikio bagadallan filmma ” Amoc – vuosmuš ” vuosttašeahket.
Dan lassin Amocis almmustuvvá geasset 2015 su nubbi album, mii lea johtán bargonamain Faabelit.
Ođđa album lea máŋggabealat ja doppe gávdno maid akta metállalávlla.
Tevsttalaččat ođđa skearru lea máinnaslaš ja sisttisdoallá oainnuid boahttevuhtii sihke moadde persovnnalaš bihtá.
Lyriihkain gávdnojit metaforat, mat čujuhit servodatlaš čuolmmaide máilmmi dásis, muhto muđui son ii leat beroštuvvan sárdnut iige son hálit dahkat politihka.
- Mus ii leat áigumuš váikkuhit olbmuid jurdagiidda, dadjá Mikkal.
- Vuođđojurdda lea beare dahkat suohttasatdáidaga alccen ja skihpáriidda, ja jos earánai olbmot hálidit guldalit nu dat lea beare buorre ášši.
Áile-Risten Holmberg lea bajásšaddan Ohcejogas ja studeren nuoraid- ja astoáiggebargin Roavvenjárggas.
Astoáiggis Áile láve valáštallat ja buđaldit musihkain.
Musihkkavástideaddjin son musisere mánáiguin olu ja oahpaha seamma lávlagiid, mat leat báhcán millii su iežas mánnávuođas.
Beaiveruovttus sáhttá ordnet buotlágan doaimmaid go fal geavaha miela ja sámekultuvrra ávkin.
Galddažat-joavkkus leat lávluma ja juoigama lassin earret eará duddjon, njoarostan ja fitnan olu tuvrrain.
Gávpogis sáhttá muhtimin leat váttis doalahit sámekultuvrra ja gielladáiddu, dasgo sámegiela ii vealttakeahttá gula gostege.
Áile-Ristena bargosaji árgabeaivvis davvisámegiella gullo ja sámekultuvra oidno.
Dálá áigge máŋggat sámit orrot gávpogiin ja Áile-Ristena mielas sámegiela dilli sáhtášii leat Roavvenjárggas buoretge.
Áile-Risten oassálasttii The Voice Of Finland – gilvvu rátkimiidda, mii lei binnáš balddáhahtti vásáhus.
Áile-Risten hálidivččiige roahkasmuvvat loaiddasteamis.
Áile-Ristena mielas dáhpáhus lei iežaslágan ja doppe lei liekkus dovdu.
Hilda Länsman lea ohcejohkalaš nuorra nisu, guhte bođii olbmuid oidnosii ja gullosii erenomážit Ođđa Musihka Gilvvu (Uuden Musiikin Kilpailu) bokte giđđat 2015.
Gilvvu vuoiti ovddastii Suoma Euroviisuin ja Solju oláhii OMG:s njealját saji.
Hildá oassálasttii gilvui dovddus sámeartisttain, iežas etniin Ulla Pirttijärvi-Länsmanin.
Hildá govvida vásáhusa huššan ja fiinnisin.
Hildá lea bargan musihkain jo unnivuođa rájes, ja son lea bajásšaddan juoiganárbevieruin.
Juoigan lea Hildái dehálaš vuohki dovdduid, birrasa ja iežas duogáža govvideapmái.
Dál Hildá studere luohkáoahpaheaddjin Sámi Allaskuvllas Guovdageainnus.
Son vázzá oktanaga Sámemusihka rávesolbmuidskuvlejupmi – linjá Ohcejogas 2015-2016. – Bággu birget, vástida Hildá, go son smiehttá mo háhppeha astoáiggedoaimmaid lassin vázzit guokte skuvlla.
Hildá hálida čiekŋudit eambbo musihkamáilbmái ja áigu álgit boahttevuođas musihkaoahpaheaddjin.
Hildá lea Soljju lassin mielde anárlaš Out Of The Woods – joavkkus.
Solju lea ráhkadeame skearru ja bihtát leat eanaš sámegillii.
Jurdagat lávlagiidda ja luđiide bohciidit feara makkár diliin, degomat luonddus jođedettiin, biillain vuojedettiin dahje girjji logadettiin.
Hildá lea easka álggaheame musihka suorggis ja lea rabas mielain buot vejolašvuođaide.
Buot buohkanassii sus lea miella bargat boahttevuođas skearruid ja buktit sámemusihka oidnosii viidáset máilbmái.
Niillas Holmberg lea m áŋggabealát sámeartista Ohcejogas.
Dávjá Niillas speadjalastá iežas dáidagiin sámenuoraid ja sámiid dili.
Muhtumin fas son gieđahallá persovnnalaš dovdduid ja vásáhusaid.
Niillas oaidná dáidaga bargun boktit dovdduid ja buktit geahččanguovlluid.
– Go olbmot vásihit dáidaga, de sidjiide lea dehálaš gávnnat iežas doppe lávlaga dahje divtta siste.
Dáidagii gullo dávjá maid politihkka ja maid Niillas iská váikkuhit servodahkii iežas dáidaga bokte.
Niillas ii báze vuordit vai inspirašuvdna badjána muhto čohkkáda vulos ja čálligoahtá.
Dan ii sáhte ráhkadit, baicce juoigi bokte luohti boahtá ovdan.
Lávllodettiin lea Niillasa mielde earálágan dovdu go juoiggadettiin.
Son beassá dalle dakkár dillái, gos ii dárbbaš jurddašit maidege.
Juoiggadettiin lea maid álkit improviseret.
Sudno vuosttaš skearru Manin guottán girjji fárus almmuhuvvui jagi 2011 ja nubbi skearru Assimilašuvdna blues jagi 2014.
Soai dahkaba konsearttaid muhtumin maid kvarteahtain, mas čuojahit sudno lassin Teho Majamäki ja Linda Fredriksson.
Niillas lea mielde juoigin maid Asko Keränena ođđa joavkkus, gii lea oahpis 22-Pistepirkko - joavkkus.
YLVA-prošeavttas lea boahtime skearru dán jagi bealde.
Elektrovnnalaš duogážii leat ovttastahttán ee. trumpeahta ja sierralágan ritmačuojanasaid main šaddet jazz- ja etnodovdamušat.
Sámenuorat ellet Niillasa mielas guovtti kultuvrra gaskkas ja uhcesii rahtasit.
Nuppi gieđas gaiku oarjemáilbmi ja nuppi gieđas sámekultuvra.
Lea lossat ja veadjemeahttun máhttit buot, ja háhppehit oktanaga juohke guvlui.
Nuorat leat morihan atnit arvvus iežaset duogáža ja gávdnan rámat etnálašvuhtii.
Assimilašuvnnas vearrámus ášši Niillasa mielas lea dat ahte álgoálbmogiid iežaset árvvut lotnašuvvet oarjemáilmme árvvuide.
Sápmelašvuohta mearkkaša Niillasii ruovttu, vássán áiggi ja boahtte áiggi lassin maid muhtunlágan dáistaleami.
Válgalávdegoddi dieđiha
Válgaáššebáhpárat postejuvvojit čálihuvvon reiven juohke jietnavuoigadahtton olbmui 7.9.2015 rájes.
Jietnavuoigadahtton olmmoš sáhttá jienastit máhcahemiin válgaáššebáhpáriid poastta bokte nugo ovddit válggain.
Poastta bokte sáddejuvvon válgaáššebáhpárat galget leat válgalávdegotti doaimmahagas Anáris maŋimustá 5.10.2015 jienaidrehkenastima álggaheami rádjai.
Válgabeaivve jienasteapmi ordnejuvvo:
Heahttá: Eanodaga gielddadállu, Ounastie 165
Ohcejohka: Sámedikki doaimmahat, Gielddadállu, Luossatie 1 a
Olbmot, geat leat sámiid ruovttuguovllus divššus lágádusain sihke dat olbmot, geat leat divššus ruovttusteaset, ja geat eai earáláhkai sáhtášii jienastit, ožžot dárbbašettiin veahki dikšunbáikkisteaset jienasteami várás.
Áššis galgá váldit oktavuođa válgalávdegotti doaimmahahkii čuj. Sajos, Menesjärventie 2 A, 99870 Anár, tel. 010 839 3189, 010 839 3195, 010 839 3185 dahje Tämä sähköpostiosoite on suojattu roskapostia vastaan, aseta javascripttuki päälle nähdäksesi osoitteen.
Sámedikki čállingoddái gullet golbma doaimmahaga
Sámegiela doaimmahat ollašuhttá sámi giellalágas (láhka 1086/2003, ásahus 108/2004) dárkkuhuvvon bargguid.
Skuvlen- ja oahppamateriáladoaimmahat válmmaštallá ja ollašuhttá lávdegotti gieđahallan áššiid.
Dat vástida sámegielat oahppamateriála plánemis, válmmašteamis ja juohkimis, sámenuoraid dáiddadáhpáhusa ordnemiin, almmustahttá sámeoahpahusa statistihkaid ja doallá oktavuođa sámeoahpahusa lágideaddji gielddaide ja skuvllaide ja maiddái oahpahusa hálddahussii.
Doaimmahat válmmaštallá ja ollašuhttá maiddái sámi skuvlenáššiid ovttasbargoorgána čoahkkimiid áššiid ja oassálastá sámi oahpahushálddahusa davviriikkalaš ovttasbargui.
Sámedikki čállingotti váldodoaibmabáiki lea Anáris.
Sámedikkis leat siidodoaibmabáikkit maiddái Eanodaga, Ohcejoga ja Soađegili kirkosiiddain.
6 Pieski Pentti Ilmari Sámegielat dieđiheaddji Helsset
9 Länsman Asko Tapani Badjealmmái, fitnodatdoalli Ohcejohka
21 Magga Petra Biret Pedagogihkamagisttar, kulturbargi Soađegilli
28 Sujala Antti Tapani Fitnodatdoalli Ohcejohka
31 Lallukka Carita Inšenevra, birasdárkkisteaddji Roavvenjárga
34 Juuso Tuomas Aslak Badjealmmái, Higher Executive Officer Eanodat
Sámedikki sámegiela doaimmahat ohcá nuortalašgiela jorgaleaddji.
Sámedikki webropol-jearahallan sámi giellalaga ollašuvvamis
Sámedikki sámegiela doaimmahat ollašuhttá webropol- jearahallama sámi giellalága heiveheamis jagiin 2012-2014.
Jearahallan lea oaivvilduvvon / dárkkuhuvvon daidda virgeoapmahaččaide ja virgeoapmahaččaid bargiide, geaidda sámi giellaláhka heivehuvvo.
Vástidanáigi lea čakčamánu loahpa rádjai.
Jearahallanskovit leat sáme- ja suomagillii.
Jerahallanskovit leat oaivvilduvvon / dárkkuhuvvon gieldda ja gielddaidovttastumiid, stáhta ja almmolaš hálldahussurggiid ja sápmelašoassebeliid bargiide.
Buot vástádusat gieđahallojit luhtolaččat.
Jearahallama ulbmilin lea čielggadit sámegiela geavaheami virgeoapmahašbálvalusain, bargiid sámegiela dáiddu ja sámegielat bálvalusaid viidodaga.
Sámediggi čuovvu lága heiveheami ja addá ávžžuhusaid giellaláhkaásahussii gulavaš gažaldagaide sihke bargá álgagiid áican dohkkemeahttun diliid njulgema dihtii.
Čielggadusas ráhkaduvvo raporta.
Čielggadusas ja jearahallanskoviin addá lassidieđuid gielladorvočálli Siiri Jomppanen, telefon 010 839 3111.
Davvi-Suoma sosiálasuorggi máhttinguovddáš (Poske)
Davvi-Suoma sosiálasuorggi máhttinguovddáš (Poske) lea riikkadási máhttinguovddášfierpmádaga oassi.
Riikkadásis máhttinguovddášdoaimma guoskevaš láhka (1230/2001) ja ásahus (1411/2001) leat boahtán fápmui jagi 2002 álggus.
Poske lea okta oktilaš doaibmaoppalašvuohta, mii čohkiida golmma guovlluguovdasaš doaibmanossodagas: Lappi ja Davvebađaeatnama doaibmanossodagas ja maiddái Sámeossodagas.
Sámeossodat vástida sámiid buorredillebálvalusaid ovddideamis, mii lea Davvi-Suoma sosiálasuorggi máhttinguovddáža riikkadási sierrabargu.
Davvi-Suoma sosiálasuorggi máhttinguovddáža bargun lea ovddidit:
- olles sosiálasuorggi searválas, máŋggaámmátlaš ja máŋggadoaimmat bálvalanvugiid, bargovugiid, rávvema ja daidda gullevaš geahččalandoaimma,
- sosiálasuorggi geavada barggu, skuvlenvuogádagaid ovttasbarggu ja vuođđo-, joatkka- ja dievasmahttinskuvlema,
- ođđateknologiija viiddes atnuiváldima sosiálasuorggis,
- eanangotti sosiálalaš váikkuhusaid árvvoštallama ja buorredillestrategiijalaš barggu ja maiddái
- sámegielat sosiálasuorggi bálvalusaid ovddideami.
Davvi-Suoma sosiálasuorggi máhttinguovddáš Sámeossodat
Davvi-Suoma sosiálasuorggi máhttinguovddáža (Poske) riikkadási sierrabargun lea meroštallon sámegielat álbmoga bálvalandárbbuid vuhtiiváldin dárbbašlaš bargguin.
Sámiid buorredillebálvalusaid ovddideapmi, dasa gullevaš dutkan, skuvlen ja árvvoštallan leat sierrasuorgin Poske bargosuorggis.
Hálddahuslaččat sámedikki almmolaš doaimmahat oktavuođas doaibmi sámeossodat fuolaha dáid bargguin.
Sámeossodaga doaibmasuorgin leat lagamustá sámeguovlu ja ovttasdoaibmafierpmádahkii gullevaš Davvi-Suoma sosiálasuorggi máhttinguovddáža doaibmaossodagaid lassin gielddat, searvvit, universitehtat ja oahppolágádusat ja lassin sámegielat suorggi bálvalusaid buvttadeaddjit Norggas ja Ruoŧas.
Poske doaimmas vuhtiiváldojuvvojit sámedikki ulbmilat sosiála- ja dearvvasvuohtafuolahusas.
Sámediggi lea ásahan ulbmilin sosiála- ja dearvvasvuohtasuorggis ahte sámiide dárkkuhuvvon sosiálasuorggi bálvalusat leat plánejuvvon sisdoalu dáfus sámiid iežaset kultuvrra vuolggasajiin, nu, ahte sámiid árbevirolaš árvvut ja eallinvuohki vuhtiiváldojit ja ahte bálvalusat ollašuhttojit sámegielain ja sámiid iešráđđema vuođul.
Sámi allaskuvla doallá logaldallama Sajosis du 24.9.
Logaldallama doallá Seija Somby: Konfirmašuvdna nuoraid identiteahta huksen gárvodemiin.
Logaldallan lea davvisámegillii ja dat lea buohkaide rabas.
Sámediggi almmuha ohcanláhkai Sámedikki oktavuođas doaibmi Davvi-Suoma sosiálasuorggi máhttinguovddáža sámeossodaga Plánejeaddji virggi.
Sámediggi dieđiha
Fidnu ollašuhttin ja oasseruhtadeaddjin doaibmá Sámediggi.
Fidnu ulbmilin lea čielggadit sámiid árbevirolaš ealáhusaid dili ja ovdáneami sihke váldit atnui árbevirolaš sámeealáhusaid dili ja ovdáneami govvideaddji indikáhtora.
Indikáhtora hábmen lea oassi biodiversitehtasoahpamuša 8 (j) - artikla ollašuhttima.
Suomas soahpamuša artikla 8 (j) guoská nappo sápmelaččaid, ja artikla galgá dá nu suodjalit sámiid luonddu máŋggahápmásašvuhtii gulavaš árbevirolaš dieđu, mii boahtá ovdan sámiid luonddugeavahusas ja árbevirolaš sámeealáhusaiguin bargamis.
Indikáhtora ulbmilin lea nappo govvidit luonddu máŋggahápmásašvuhtii gulavaš árbevirolaš dieđu dili, maid biodiversitehtasoahpamuša artikla 8 (j) suodjala.
Sámediggi lea njukčamánus 2015 sádden fidnu jearahallanskovi mii guoská sámegielaid geavaheami sihke árbevirolaš ealáhusaid.
Vástidanproseanta lea ná sullii 16 %.
Sámediggi hálida deattuhit fidnu dehalašvuođa
Sámiid birra lea čohkkejuvvon statistihkadiehtu hui unnán 1990-lohkui ja 2000-lohkui boađedettiin iige leat gávdnomis diehtu árbevirolaš sámeealáhusaiguin bargiid mearis Suomas.
Fidnu buktá ođđa dieđu sámiid ruovttuguovllu ja sámiid ealáhusráhkadusas.
Fidnu bohtosiid lea dárkkuhus ávkkástallat maiddái ovddidettiin sámealáhusaid guoski láhkaásahusa ja hálddahusa vuođđodiehtun sámeealáhusaid dilis ja ovddidandárbbuin.
Fidnu attášii dieđu maiddái das, galle sápmelačča ožžot váldoealáhusa sámeealáhusain ja daid siidoealáhusain ja gallis eará bálvalusain ja dá nu sáhttit hábmet oppalaš gova das, makkár sápmelaš ealáhusráhkadus lea.
skovi máhcahanáigi jotkkojuvvo 15.10.2015 rádjai
Sámediggi bivdá deavdit jearahallanskovi ja máhcahit dan skovi fárus boahtán vástáduskonfeluhtas.
Válgalávdegottis sáhttá dárbbu mielde bivdit ođđa skoviid váldimin oktavuođa čujuhussii Tämä sähköpostiosoite on suojattu roskapostia vastaan, aseta javascripttuki päälle nähdäksesi osoitteen.
Ásllat-Mihku Biehtára ávvučájáhus rabas velá čakčamánu loahpa rádjai
Ásllat-Mihku Biehtára ávvučájáhusa beassá geahččat čakčamánu loahpa rádjai Sámekulturguovddáš Sajosis.
Čájáhus lea rabas árggain dmu 9 – 17.
65-jahkásaš dáiddar Petteri Laiti gullá sámeduoji bálggesčuolliide.
Laiti oažžui duoji ámmátdáiddu iežas soga árbin.
Petteri Laiti dadjá iežas šaddan gilvvu vuolahasaiguin jo ruovttus áhči duddjodettiin atnubiergasiid ja eatni duddjodettiin tekstiiladujiid.
Laiti lea válmmaštuvvan silbarávdin 1984 ja gárvánettiin son vuođđudii Anárii Átelje Samek.
Sámekulturguovddáš Sajosis rahppojedje Petteri Laiti čájáhusa mielde čájáhuslanjat sáme dáiddáriid várás.
Čájáhusdoaibmagotti ulbmilin lea buktit heivvolaš lasáhusa Sajosa doibmii ja láhčit fiinna rámaid sámedáiddáriidda ja duojáriidda fidnet oidnosii iežaset bargguid.
Boahtteáiggis leage sávaldahkan, ahte Sajosis beassat geahččat máŋggaid sámedáiddáriid ja duojáriid bargguid.
Riitta Orti-Berg, vs. kulturčálli, Sámediggi, riitta.
Giellagáhtten, normeren ja tearbmabargu sámegielain
Sámi Giellagáldu čohkke sámegiela áššedovdiid ja bovde giellageavaheddjiid seminárii Sajosii, Anárii golggotmánu 6. beaivve ságastallat, makkár hástalusat leat njealji sámegiela giellagáhttemis, normeremis ja tearbmabarggus.
Seammás lea erenoamáš vejolašvuohta beassat gullat njealji sierra sámegiela.
Giellaseminára oktavuođas čalmmustahtto sámedikkiid golmma jahkásaš rájáid rasttildeaddji giellaovttasbargoprošeavtta álggaheapmi.
Giellagáldu – joatkkaprošeavtta álggahanseminára lea rabas buohkaide.
Oassálastit mákset ieža mátke-, orrun- ja boradangoluid.
Seminára dulkojuvvo sámegielain suoma- ja ruoŧagillii.
10.00 Álgosánit Sámi Parlamentáralaš Ráđi jođiheaddji / Suoma Sámedikki ságadoalli Tiina Sanila Aikio
11.10 Johanna Ijäs: Davvisámegiela goallossánit ja daid čállin
11.50 Sámi Oahpahusguovddáža sámemusihkaohppiid musihkkačájáhusat auditorias
13.30 Petter Morottaja: Mot anárašgiela galgá gáhttet ?
14.10 Svenn-Egil K. Duolljá: Giellaoahpalaš njuolggadusat julevsámegiela giellanormerema vuođđun
Sámi Giellagáldu lea sámi álbmoga oktasaš ja seammás bajimuš fágalaš áššedovdi ja mearridanorgána sámegielaide guoski gažaldagain.
Sámi Giellagáldu bargguide gullá terminologiijabargguid ja normerema lassin maiddái giellagáhtten.
Dasa lassin Giellagáldu juohká dieđuid sámegielaid birra ja sámegiela fágalaš áššiin.
Giellagáldu - joatkkaprošeavtta ruhtadit EU Interreg V Davvi – prográmma Sápmi – oasseguovlu, Lapin liitto, Romssa fylkkasuohkan sihke Norgga, Ruoŧa ja Suoma Sámedikkit.
Prošeavtta jođiha Suoma Sámediggi.
Sámedikki Nuoraidráđđi ohcá mearreáigásaš prošeaktabargi
Nuoraidráđđi lea ožžon sierraruhtadeami Oahppoofelaš-prošeavtta ollašuhttima várás.
Prošeavtta ulbmilin lea čielggadit, main surggiin leat dál ja boahtteáiggis bargosajit sámiid ruovttuguovllus, main surggiin lea dárbu sámegielat bargiide ja makkár bargguid sáhttá bargat ollásit gáiddusin.
Prošeaktabargi bargun lea dahkat ovddabealde máinnašuvvon čielggadusa.
Čielggadusas deaddiluvvo Oahppoofelaš-infogihppa, maid juohkit nuoraide.
Barggu menestuvvi dikšuma veahkehit vásáhus čielggadusaid ja dutkamušaid bargamis, sámegiela dáidu, buorit adg-dáiddut ja lassin máhttu bargat iešráđálaččat.
Bálká mearrášuvvá sámedikki bálkávuogádaga gáibádusdási V / IV mielde, vuođđđobálká 1994,55 euro / mb. vuođđobálkká lassin máksojuvvo 24 %:a sámeguovllu lassi ja bargovásáhusa mielde mearrášuvvi ahkelasit.
Lassidieđuid barggus addá nuoraidčálli Kaisa Tapiola-Länsman, tel. 010 839 3134.
Duodjemárkanat ja geavahuvvon dujiid vuovdin (kirpputori) čohkkejit olbmuid Sajosii skábmamánu 21. beaivve 2015
Sámi Duodji rs lágida ovttasbarggus Sámikulturguovddáš Sajosiin duodjemárkaniid ja kirpputori Anáris Sajosis lávvardaga 21.11.2015. dmu 10–17.
Vuovdit čoahkkanit márkaniidda Sajosa váldofeaskárii miehtá sámeaetnama.
Márkanat leat buorre báiki oahpásmuvvat sámedujiid ođđa ideaidda ja oastit juovlaskeaŋkkaid.
Boađe geahčađit erenomáš gávdnosiid !
Joavdelas solju, beallječiŋat dahje mii beare duodji lea nubbái dárbbašmeahttun, muhto dutnje dat sáhttá leat erenomáš gávnnus.
Lassin kirpputoris sáhtát gávdnat duodjemateriálaid, ovdamearkan liinniid / gággásiid, láiggiid, silkkiid, náhkiid ded..
Sámi mánáidkulturguovddáš Mánnu lágida mánáide duodje- ja buđaldanbáji dmu 10.00–12.00.
Bájis duddjojuvvo čoavddagilkor.
Beaivi ii noga vel márkaniidda, muhto márkaniid maŋŋá dmu 17 álgá Kaamosjazz-konsearta Sajosa váldosáles ja lávddi ala loktanit Hilda Länsman ja Wimme Saari.
Sámediggi almmuha ohcanláhkai hálddahushoavdda virggi
Ohcamušaid mildosiiguin galgá doaimmahit sámedikki čállingoddái 15.11.2015 dmu 16.00 rádjai čujuhussii Sajos, 99870 Anár dahje šleađgapoasttain čujuhussii Tämä sähköpostiosoite on suojattu roskapostia vastaan, aseta javascripttuki päälle nähdäksesi osoitteen.
Sámi giellalávgunoahpahusas ohccojuvvojit geavada oahpahanmetodat
Skuvlenbeivviid áigge guorahallo mii sámegiela oahppamis lea váttis ja makkár bargometodaiguin mánáid lea vejolaš oažžut oahppat ja geavahit giela árrabajásgeassimis, skuvllas ja iešguđetlágan giellabirrasiin.
Bearjadaga prográmmas gullat ee. Ohcejohnjálmmi skuvllas guhká bargan luohkáoahpaheaddji Inga Guttorm (Oahptii Iŋgá) logaldaga, mii vuođđuduvvá Guttorm barggustis ovddidan sámegiela oahppama ja oahpahanmetodaidda ja barggu vásihusaide.
Bargometodaid ja vásihusaid gieđahalli logaldagaid dollet maiddái Ohcejogas doaibmi sámegielat luohká oahpaheaddji Aura Pieski ja Oulus bargi sámegielat mánáidgárdeoahpaheaddji Maila Vaarala.
Š Fáttá gieđahallá maiddái Eanodagas sámegiela lektoran bargi Berit-Ellen Juuso.
Sámegiela oaiveávnnasstuđeanta Magreta Sara fas muitala iežas dutkkusbarggu vuođul sámemánáid vánhemiid davvisámegiela dilis Eanodagas ja Anáris.
Sámi oahpahusguovddážis anárašgiela oahpaheaddjin doaibmi Anna Morottaja logaldallá giellalávgunmetodas rávesolbmuidoahpahusas.
Lávvardaga oahpásmuvvo maiddái oahpaheaddjiid sámegielat oahpahusa várás hutkan máŋggaid bargometodaidda ja oahppamateriálaidda.
Dákkárat leat ee. eanodatlaš Maarit Magga sámeduoji oahpahusa vuogit, Bealdovuomi skuvllas luohkáoahpaheaddjin doaibmi Hellin Pietikäinen matematihka oahpahusa veahkkeneavvun dahkkon Gárddastallan - speallu ja anárašgiela rávesolbmuidoahpahusas olu geavahuvvon giellameašttir-oahppi-vuohki.
Sámi giellalávgunoahpahusa ovddideaddji skuvlen lea Sámedikki ja Oulu universitehta Giellagas-instituhta oktasašfidnu ja bistá dán jagi loahpa rádjai.
Girjji lea dárkkuhus olggosaddit jagi 2016 áigge.
Fidnu ruhtadit oahpahusráđđehus ja Oulu universitehta.
Mielde ovttasbarggus leat maiddái Sámi allaskuvla ja Vaasa universitehta.
Fidnus leat fárus measta 40 sámegielain bargi árrabajásgeassi, oahpaheaddji ja oahpaheaddjistuđeantta.
Skuvlen lea guđa (6) akademalaš oahppočuoggá viidosaš.
Oahpahusbargiid skuvlen lea ođđa doaibmasuorgi Sámedikkis.
Prográmma 6.-7.11.2015 sáhttá luđet
Sámedikki skuvlen- ja oahppamateriáladoaimmahat / vs. skuvlenčálli irmeli.
Giellagáldu lea Suoma, Ruoŧa ja Norgga Sámedikkiid ovttasbargoprošeakta, mii doaibmá Sámedikkiid parlamentáralaš ovttasbargoorgána, Sámi Parlamentáralaš Ráđi, vuollásažžan.
Giellagáldu-prošeakta ruhtada davviriikkalaš sámegielaid fága- ja resursaguovddáža Sámi giellagáldu doaimma.
Prošeavtta guovddášulbmil lea sihkkarastit Sámi Giellagáldu bissovaš doaimma, nu ahte háhkat bisovaš ruhtadeami fága- ja resursaguovddáža doibmii.
Giellagáldu-joatkkaprošeavtta ruhtadit EU. ' Interreg V Davvi-prográmma Sápmi-oasseguovlu, Lappi lihttu, Romssa fylkkasuohkan ja Norgga, Ruoŧa ja Suoma Sámedikkit.
Prošeavtta jođiha Suoma Sámediggi ja prošeavtta ollislaš bušeahtta lea 3 062 052 euro.
Prošeavtta ulbmilat
Prošeavtta áigge Sámi Giellagáldu joatká sámi giellaovttasbarggu ovddideami, koordinerema ja nannema.
Sámi Giellagáldu joatká doaimmas maiddái sámi álbmoga giellaáššiid bajimuš oktasaš mearridanorgánan.
Sámi Giellagáldu ulbmilin lea fágalaš áššedovdiorgánan seailluhit ja ovddidit kulturárbbi ja doaimmaid, mat gullet sámegielaide.
Fága- ja resursaguovddážis lea maiddái bajimuš ovddasvástádus sámegielat giellabálvalusain, mat leat oaivvilduvvon giellageavaheddjiide.
Prošeavtta áigge Sámi Giellagáldu doaibmaorgánaide lasihuvvon giellaráđđi álggaha doaimmas ja juo ovdal vuođđuduvvon lulli-, julev-, davvi-, anáraš- ja nuortalašgielaid giellajuhkosat jotket doaimmas.
Giellabargit, geat leat lullisámegielas 2, julevsámegielas 2, davvisámegielas 3, anárašgielas 1 ja nuortalašgielas 1, vástidit geavatlaš giellabarggus.
Prošeavtta áigge Sámi Giellagaldu ja Sámedikkit nannejit ja ovddidit ovttas sámegielaid nu, ahte iešguđege giela dárbbut, hástalusat ja resurssat váldojuvvojit vuhtii.
Fága- ja resursaguovddáža bargun leat earret eará giellagáhtten, giela ovddideapmi, terminologiijabargu, normeren ja báikenammabálvalus.
Giellabargit bagadallet ja rávvejit sámegiela geavaheapmái gullevaš gažaldagain ja válmmastallet iežaset giela áššiid giellajuhkosiid mearrideami várás.
Giellajuhkosat addet ávžžuhusaid sámegielaid geavaheapmái gullevaš áššiin, nugo normeremis ja ođđa terminologiijas.
Sámi Giellagáldu ruovttusiidduin www.giella.org gávdnojit dárkilut dieđut Sámi Giellagáldus ja áigeguovdilis dieđuid ámmát- ja resursaguovddáža doaimmas ja ođđa terminologiija ja normeremiid.
Sámi Giellagáldus lea maiddái FB-siidu www.facebook.com/SamiGiellagaldu, man bokte sáhttá jearrat gažaldagaid, mat gullet sámegielaid geavaheapmái.
Siiddus dieđihuvvo maiddái Sámi Giellagáldu doaimmas.
Giellagažaldagaid sáhttá maiddái sáddet šleađgapoastačujuhussii info()giellagaldu.com dahje riŋget njuolga Sámi Giellagáldu bargiide.
Evttohasaid evttoheapmi Sámedikki nuoraidráđi lahttun 2016-2017
Lassin ráđđi válmmaštallá Sámedikki evttohusaid, álgagiid, cealkámušaid ja eará bealiváldimiid, mat gusket sámenuoraid.
Nuoraidráđđái gullet dál vihtta 18-25 jahkásaš fásta lahtu ja maiddái juohke lahtu persovnnalaš várrelahttu ja lassin vihtta 15-17 jahkásaš áššedovdilahtu.
Nuppástusa maŋŋá áššedovdilahtut válljejuvvošedje eanemustá vihtta.
Jos ráđi evttohus dohkkehuvvo, válljejuvvojit ráđđái boahttevaš áigodahkii evttohusa mielde 7 fásta lahtu ja maiddái juohke lahttui persovnnalaš várrelahttu.
Jos fas ráđi evttohus ii dohkkehuvvo, válljejuvvojit lahttun vihtta 18-25 jahkásaš nuora, nugo dánge rádjai.
Ráđi lahtut eai dárbbaš leat Sámedikki lahtut, eaige sii dárbbaš ássat sámeguovllus.
Maiddái sámegiella eatnigiellan ii leat vealtameahttun, muhto sámegiela dáidu lea sávahahtti.
Nuoraidráđi válljemis boahtit vuhtiiváldit, ahte lahtut ovddastit nu viidát go vejolaš olles sámeguovllu ja maiddái sierra giellajoavkkuid.
Válljemis čuvvo maiddái sohkabeliid gaskasaš dásseárvu.
Nuoraidráđđi bargá Sámedikki stivrai evttohusa vejolaš lahtuin, ja loahpalaš mearrádusa bargá Sámedikki čoahkkin.
Evttohusat ja lassidieđut:
Sámedikki stivrra čoahkkin 11.12.2015
Sámedikki stivra čoahkkanii jagi 2015 maŋimuš čoahkkimii 11.12.2015 Anáris.
Sámedikki stivra jotkkii Sámedikki bargoortnega ođasmahttima gieđahallama.
Stivra gieđahalai bargoortnethápmosa loahppaoasi (22- 89 §) ja dohkkehii dan evttoheami várás Sámedikki čoahkkimii.
Stivra mearridii evttohit Sámedikki čoahkkimii, ahte má hálddahushoavda Pia Ruotsala válljejuvvo hálddahushoavdda virgái.
Guktuin ohcciin gehččo leat virggi ceavzilis dikšuma eaktudan heivvolaš bajit allaskuvladutkkus.
Ohcciin dušše má hálddahushoavda Pia Ruotsalas lea virggis ásahusa 1727/95 mielde eaktuduvvon sámegiela dáidu.
Ruotsala lea maiddái čájehan má. barggu divššodettiin iežas gelbbolašvuođa ja heivvolašvuođa namuhuvvon bargui.
Stivra gieđahalai čilgehusa sámi kulturmearreruđa geavaheamis jagi 2014 ja dohkkehii dan evttoheami várás Sámedikki čoahkkimii.
Stivra dohkkehii sosiála- ja dearvvasvuohtalávdegotti čilgehusa jagi 2014 sámi sosiála- ja dearvvasvuođabálvalusmearreruđa geavaheamis ja maiddái evttohusa Sámedikki doaibmanplána-bušeahttan jahkái 2016 Sámedikki čoahkkima gieđahallamii.
Stivra mearridii geavahit Sámedikki bušeahtas várrejuvvon sámegiela guoski mearreruđa nuortalašgiela sátnegirjefidnui.
Lassin stivra ságastalai jorgalusbálvalusain ožžojuvvon boađuid geavaheamis ja gávnnahii, ahte ekonomalaš dili dihtii boađuid ferte geavahit Sámedikki aitosaš doibmii.
Lassidieđuid addá Sámedikki I várreságajođiheaddji Heikki Paltto tel. 040 756 9075, heikki.paltto(at)gmail.com
Sámediggi jugii stipeanddaid alla ceahki stuđeanttaide
Sámediggi mieđihii oktiibuot guhtta 500 euro stipeandda sámegiela ja sámi kultuvrra alla ceahki stuđeanttaide.
Stipeandda ohce oktiibuot 12 stuđeantta.
Stipeanddat mieđihuvvojedje čuovvovaš stuđeanttaide: Elle-Maarit Arttijeff (Anár / Sámi allaskuv-la), Taija Hietanen (Roavvenjárga / Oulu universitehta), Petra Kuuva (Anár / Oulu universitehta), Henna Lehtola (Anár / Oulu universitehta), Satu-Marjut Nieminen (Oulu / Oulu universitehta), Birit Pieski (Anár / Oulu universitehta).
Stipeanddain mearridii Sámedikki skuvlen- ja oahppamateriálalávdegoddi čoahkkimistis 17.12.2015.
Lávdegoddi gávnnahii iluin, ahte stipeandaohcamušat bohte ollu, sierra guovlluin ja máŋggain skuvlensurggiin.
Sámi giellaráđđi lea mieđihan jagi 2015
fi-ovttasbargofidnui sámegielat bálvalusaid ja sámegiela sajádaga ovddideami várás bargon ánššolaš barggus Suomas.
Gielladahku – bálkkašumiin sámi giellaráđđi háliida giddet fuopmášumi dasa, ahte Mielenterveystalo.
fi-ovttasbargofidnu lea ollašuhttán sámiid gielalaš bálvalusaid ođđalágan vugiin, mii juksá viidát sámegielat olbmuid.
fi-ovttasbargofidnu neahttaalbmadusa Iežasdikšunrávvagat ja daid geavaheapmi ii leat áigái iige báikái čadnon.
Neahtas doaibman, ja maiddái rávvagiid ja dieđihančállosiid olggosbuktin neahtas leat ođđaáigásaš bálvalanhámit, maid galgá ovddežis lasihit dálá bálvalanhámiid lassin.
Neahttaalbmadussan Iežasdikšunrávvagat olahit buorebut erenomážit sámegielat nuorat olbmuid, geat leat hárjánan dikšut áššiideaset neahtas ja geavahit elektrovnnalaš bálvalusaid.
Sámegielat Iežasdikšunrávvagat fállet oahpisteami iežas buorredili doarjjan ja rávvagiidda sáhttá oahpásmuvvat iežas áigetávvala mielde báikkis fuolakeahttá.
Sámi giellaráđđi atná dehálažžan, ahte dat leat oažžumis maiddái sámegillii.
Vaikke Iežasdikšunprográmmai ii leat njuolggo liŋka Mielenterveystalo.
fi-siidduin, dat gávdno ainjuo Mielenterveystalo.
fi-siiddu iežasdikšunrávvagiid bláđemiin.
Dál olggosaddon Iežasdikšunrávvagat leat vuosttas Mielenterveystalo.
fi-ovttasbargofidnu davvisámegielat neahttaalbmadus.
Sámi giellaráđđi sávvá, ahte Gielladahku-bálkkašupmi movttiidahttá bálkkašumi oažžu viiddidit davvisámegielat fálaldaga ja maiddái, ahte dat doaimmaha neahttamateriála vejolašvuođaid mielde maiddái anárašgillii ja nuortalašgillii.
Sámenuoraid dáiddadáhpáhus oahpisin – čájáhus johtá Eanodahkii
Sámemusea Siida ja sámedikki skuvlen- ja oahppamateriáladoaimmahat leat ollašuhttán čájáhusa, masa leat čoaggán dáhpáhussii laktáseaddji muittuid badjel 20 jagi áiggis.
Čájáhus lea johtán Siiddas Ohcejohkii Áilegasdálu ja Turku girjemeassuid bokte Heahttái, gos dasa beassá oahpásmuvvat njukčamánu lohppii.
Heahtás čájáhus johtá Vuohččui.
Dáiddadáhpáhusat leat ilolaš dáhpáhusat, maidda ráhkkanit viššalit olles jagi sihke skuvllain ja astoáiggis.
Nuoraide leat háliidan fállat dilálašvuođa ovddidit dáidduideaset, čájehit daid earáide ja oažžut ovdanbuktimis máhcahaga duopmáriin sihke stuorra geahččijoavkkus.
Sámenuoraid dáiddadáhpáhusat leat ordnejuvvon 1970-logu gaskamuttu rájes, ja sámediggi lea koordineren ordnemiid jagis 1998.
Dáiddadáhpáhus lea Nuorra Kultuvra – fierpmádaga guovlodáhpáhusaid dássásaš gilvvohallan, mas válljejuvvojit ovddasteaddjit giđa riikkaviidosaš dáhpáhussii dahje ng. Skuvllaid stuorrafestii.
Dáiddadáhpáhussii bovdejuvvojit buot sámemánát ja nuorat sihke sámegiela dahje sámegielat oahpahusas leahkki mánát ja nuorat.
Dáiddadáhpáhusa váldotemá válljašuvvá riikkaviidosaš dáhpáhusa dánsun-, musihkka- dahje teáhtertemá mielde, ja lassin prográmmas lea juoga erenoamážit sámekultuvrii laktáseaddji temá.
Jagiid mielde fárus leamašan govvadáidda, diktagilvu, čuojaheapmi, ráidogovat, oanehisfilmmat, rollabiktasat, gákte- ja duodječájáhusat, juoigan- ja musihkkabargobájit.
Jagi 2016 dáhpáhusas Anáris, Sajosis, váldotemán lea teáhter, ja sámetemán bargobájit, main oahpahuvvo ee. dánsun jagi 2017 riikkaviidosaš fáddá mielde.
Sámenuoraid dáiddadáhpáhusa ordnemiin vástida sámedikki skuvlen- ja oahppamateriálalávdegoddi, ja ruhtada Oahpahus- ja kulturministeriija.
Skuvlavahku áigge ordnejuvvon dáhpáhus gullá skuvllaid bargoortnegii, nu ahte ordnemiidda oassálastet maid sámeguovllu gielddat.
Dán jagáš Gielladahku-bálkkašumi lea gođđán nuortalaš Aune Mettäpuro Čeavetjávrris.
Sámi giellaráđđi mieđiha juohke nuppi jagi Gielladahku-bálkkašumi.
Jagi 2015 Gielladahku-bálkkašupmi lea mieđihuvvon Mielenterveystalo.
Gielladahku-bálkkašumi dárkkuhussan lea addit dovddastusa sámegiela sajádaga ja sámegielat bálvalusaid ovddideami várás dahkkon ánssolaš ja mearkkašahtti barggus Suomas.
” Nuortalašrátnu ” lea ovdalis áigge geavahuvvon nuortalaš bearrašis ullogovččasin.
Nuortalašrátnu lea oalle liekkas sávzzaulluid dihtii.
Mátkái vuolggedettiin omd. ráidduin gerresis dahje sanis, rátnui lei buorre giesastit lieggasii vaikkeba smávva mánáid.
Árbevirolaš nuortalašrátnu gođđojuvvo ceakkogođđinmuoraiguin ja dat gođđojuvvo sávzzaullus snáldduin badnojuvvon ulloláiggiin.
Ránu árbevirolaš ivnnit leat vielgat, čáhppat ja ruoksat.
Nuortalašránu álggaheapmi čuolddabáttis lea erenomáš; čuožžamat gođđojuvvojit čuolddabáddái masa šaddá nuortalašrátnui mihtilmas ruvttohearva.
Čuolddabáddi giddejuvvo gođđinmuoraid bummai, mas leat ráiggit rátnoálggu giddema várás.
Rátnolohppii bárgiduvvojit nuortalašrátnui mihtilmas rievssatjuolgi ” - bárggáldagat.
Dán áigge dát nuortalaččaid árbevirolaš rátnu geavahuvvo eanaš seaidnerátnun.
Sámiid sosiála- ja dearvvašvuođabálvalusaid boahttevuođaseminára Anáris 20.1.2016
Seminára ulbmilin lea addit oasseváldiide gova muhttašuvvi sosiála- ja dearvvašvuođabálvalusaid birrasis Suomas sihke oainnu man láhkai lágidit ja ovddidit boahttevuođas sámegielat sosiála- ja dearvvašvuođabálvalusaid.
Čoahkkimis dulkojuvvo.
Álmmuheami: 15.1.2016 rádjai (báikki ala boahttit)
USA dinét nappo navajot ja Burma (Myanmari) unna álbmogat muitalit muitalusaideaset Skábmagovat-filbmafestiválas Anáris 21.–24. ođđajagimánus 2016.
Navajot leat dahkan filmmaid jo guhká, muhto Burmas easkka muhtun jagiid maŋŋelgo soahtefámut álget gulul geassádit.
Festivála váldoguossin lea guhká filmmain bargan navajo-bagadalli Blackhorse Lowe, gean filmmaid oaidnit valjis dán jagi prográmmas ja nuorat bagadalliid buktagiid.
Festiválii boahtá maid kachin-bagadalli Seng Mai Kinraw Burmas.
Skábmagovat fállá maid pionerabargguid, nu movt vuosttaš álgoálbmotgillii dahkkon filmma Bangladeshas (Aung Rakhine Sihkkalan) ja vuosttaš ainuid muitalusa vuođul ráhkaduvvon animašuvnna (Tune Sugihara Shichigorosawan kettu).
Áibbas áidnalunddot lea krimatatáragielat guhkesfilbma, Ahtem Seytablaevin H aytarma, mii muitala Krima tatáraálbmoga bággosirdmiin Gaska-Ásiai giđđat 1944.
Kanadas fállet ee. guokte earenoamáš, Lars von Trieris movtta ožžon Embargo-filbmaráiddu.
Dain álgoálbmotbagadalliid joavku šattai dahkat filbmaset nuppiid eavttuid mielde.
Šáŋŋerat leat komediijas soaiggusfilbmii ja minimusikálii.
Vástádusaid ja dohkkeheami ohcalettiin soai deaivvadeaba jávohisvuođa bávttiin.
Prográmmas lea maid Amanda Kernell oanehisfilbma Stoerre vaerie, vuosttaš sámi filbma, mii lea válljejuvvon beakkán Sundance-festivála prográmmii USA:s.
Golggotmánus filbma vuittii oanehisfilmmaid gilvvu ImagineNative-festiválas Kanada Torontos.
Sámi teáhter addá leavttu rahpaneahkedii
Festivála rahpandoalut lea Mánáidfestivála maŋŋel duorastateahkes 21.1. festivála dovddus Guovssahasteáhteris.
Rahpandoaluid maŋŋel Giron Sámi teahter čájeha kulturguovddáš Sajosis ođđa čájálmasas Reáktor.
Kenneth Hætta lea čállán čájálmasa ja dan lea bagadallan Anita Suikkari ja dat tekstejuvvo suomagillii.
Anne Kirste Aikio Festivála jođiheaddji +358 40 768 1689
Elsa Laula Renberg čohkkii sápmelaččaid vuosttas riikkačoahkkimii guovvamánus 1917, dan dihte mii ávvudit sámi álbmotbeaivvi guovvamánu 6. beaivvi.
SPR stivra lea mearridan evttohit SPR ráđđečoahkkimii ja Sámiráđđái ahte Elsa Laula Renberg riegádanbeaivi šaddá almmolaš leavgabeaivin.
SPR ráđđečoahkkin lágiduvvo čakčat.
– Lea hui dehálaš ahte ášši mearriduvvo ovdal Troanddima 100-jagi ávvudeami, go miihan namalassii čoahkkanit dohko ávvudit su barggu, lohká SPR sátnejođiheaddji Tiina Sanila-Aikio.
Ovdal SPR stivrra ášši lea gieđahallan SPR ja Sámiráđi oktasaš lávdegoddi hálddašit ja ovdánahttit sámi čearddalaš dovddaldagaid čoahkkimis geassemánus Girkonjárggas.
Lávdegotti mearridii evttohit SPR:i ja Sámiráđđái gudnejahttit Elsa Laula Renberg riegádanbeaivvi.
Elsa Laula Renberg (r. 29.11.1877) riegádii Vualtjere suohkanis Ruoŧa beale Sámis jagi 1877 ja jámii tuberkulosaid Musseres Norgga bealde jagis 1931.
Renberg čohkkii sápmelaččaid vuosttas riikkačoahkkimii Troanddimii, Norgga beale Sápmái guovvamánus 1917.
Dan dihte ávvuduvvo sámi álbmotbeaivvi guovvamánu 6. beaivvi.
Olu áššit maid Elsa Laula Renberg ovddidii leat áigeguovdilat ain dál.
- Son lea mávssolaš historjjálaš ovdagovvan midjiide.
Mun sávan ja jáhkán ahte maŋimuštá 29. skábmamánu 2017 beasan geassit sámeleavgga stággui su gudnin, Sanila-Aikio joatká.
Ulbmilin lea fitnet Elsa Laula Renberg riegádanbeaivvi 29.11. levgenbeaivin jo dán jagi ovdal Troanddin 100-jagi ávvudeami dahje jagis 2017 Troanddin čoahkkima ávvudanjagi.
Skábmagovat-filbmafestivála oktavuođas dollo Skábma-seminára, man teman dán jagi lea sámegielat mánáid tv-prográmmat ja filmmat.
Seminára beassat gullat, makkár lea dilli sámegielat mánáid tv-prográmmaid ektui Norgga, Suoma ja Ruoŧa bealde ?
Sin lassin hálešteamin lea Ánne Lájla Utsi Internašunala sámi filbmainstuhtas ja filbmadahki Silja Somby muitala ođđa mánáid filbmaseries, maid son lea ráhkadeamin.
Buresboahtin háleštit sámegielat mánáid mediafáladagaid birra.
Sámi sode-bálvalusat boahttevuođas
Boahttevaš sode-ođastusas lea áidnalunddot dilálašvuohta fuolahit das, ahte sámiid vuoigatvuođat iežasgielat bálvalusaide lágiduvvojit áššáigullevaččat.
Seminára fállá dieđu sode-válmmaštallama sierra oassebeliide ja earáide áššis beroštuvvan olbmuide láhkaásaheami geatnegasvuođain bálvalusaid lágideapmái ja buvttadeapmái laktášettiin sámiid vuođđolágalaš vuoigatvuođaide giela ja kultuvrra bajásdoallamii ja ovddideapmái.
Dat guoská dálážis ee. LSHP ja dainna lágiin maid boahttevuođa sode-iešstivrenguovllu.
Giellaláhka dorvvasta sámiide vuoigatvuođa geavahit iežaset giela, ja mearrida eiseválddiide geatnegasvuođa aktiivvalaččat ja mearrediđolaččat fuolahit dan ollašuvvamis geavatlaččat sihke maid dieđiheamis.
Sámedikki logiid jagiid bistán váikkuhanbarggus fuolakeahttá dát áššit eai leat vel buot eiseválddiid ja mearrideaddjiid dieđus.
Sámegielat bálvalusat leat ain dušše ráddjejuvvon mearri ja deivvolaččat oažžunláhkai.
Lassin guorahallat konkrehtalaš áššiid, mat gusket sámi bálvalusaid ovddidanbarggu, máhttima ja dieđubuvttadeami ráhkadusaid, sámiid vuhtiiváldima buresveadjinčilgehusain sihke sámeorganisašuvnnaid rola bálvalusbuvttadeamis.
Seminára davviriikkalaš guossit Norgga Kárášjogas buktet ovdan dehálaš gažaldagaid rádjaeastagiid elimineremis boahttevuođa bálvalusráhkadusas.
Ovttaveardásaš ja lagasvuohtaprinsihpain ollašuhtton bálvalusat gáibidit, ahte lagašguovlluid bálvalusfálaldaga geavaheapmi šaddá álkidabbon dálážis.
Dilálašvuođa lágidit ovttas Sámediggi, Lappi lihtu Sote-Savotta - fidnu (EAKR), LSHP, Lappi univeristethta SÁRA - fidnu (ESR) ja Poske.
VIDAS EXTREMAS – dánsa eallima ravddamusas - Sajosis du 25.2. dmu 18
Vidas Extramas lea dakkár čájálmas maid it soaitte goassege ovdal oaidnán.
Guatemala ja Sápmi – guokte áibbas earálágan máilmmi gávnnadeapmi.
Boađus das lea earenoamáš hip-hopa, lávdedáidaga, mayakultuvrra ja sámekultuvrra seaguhus.
Čájálmas lea guovdu ja gasku guovtti kontineantta, mat leabba áibbas earálágážat ja lea sivdniduvvon rastá rájiid ja hehttehusaid.
Dáiddárat ovdanbuktet dáid gažaldagaid: mii guoská midjiide buohkaide ?
Mii lea oppamáilmmálaš ?
Sáhttá go lávdedáidaga ovttastit hip-hopain ja mayameanuiguin ?
Ja dasa lassin: Sáhttit go mii odne váldit oahpu Guatemala siskkáldassoađis, gos eambbo go 100 000 olbmo gottáhalle ja mii nogai 1996 s ?
Maid lea vejolaš oahppat eallima ravddamusas ?
Čájálmasas deaivvadit sođiin ja jápmimiin.
Dánsejeaddjit ja neavttárat nektet vahága dihte ja beatboxejit ceavzima dihte.
Čájálmasbáiki mearrida dáro- dahje sámegiela čájálmasas, ja bistá 60 minuhtta bottu haga.
Giehtačálus: Teavsttat maid čuovvovaš olbmot leat čállán: Sigbjørn Skåden, Veronica Salinas, Rosa Chávez, Angel " Kame " Canas Ambrosio, maid Jon Tombre lea ovttastuhttán.
Sámekulturguovddáš Sajos, Anár +358 (0) 10 839 3168 ja www.lipputoimisto.fi.
Bileahtavuovdin uksaguoras álggahuvvo diimmu ovdal čájálmas, juos bileahtat leat vel oažžumis.
Juos háliidat várret báikki jorrestullui, váldde oktavuođa šleađgapoasttain čujuhussii sajos (a) samediggi.
Sámediggi almmuha ohcanláhkai márkanastinhoavdda virggi
Sajosa ja Sámedikki doaimmaide sáhttá oahpásmuvvat neahttačujuhusas
Sámi mánáidkulturguovddáš rahpá čájáhusa MU DOHKKÁ, man fáddán leat dohkát ja duhkorasat.
Dárkkuhussan lea buktit ovdan iešguđetlágan duddjojuvvon dohkáid ja duhkorasaid ovttageardánvuođa ja ekologalašvuođa.
Čájáhus ollašuhtto ovttasbarggus Sámi Duodji RY:in ja Guovdageainnu Duodji-instituhtain.
Klubi-eahket álgá sámi oanehisfilmmain, man maŋŋá lávddi ala lávkejit Sámi oahpahusguovddáža sámemusihka oahppit.
Eahkeda bajálaštá Sámi Grand Prix – musihkkagilvvu Suoma juoiganoassegilvu.
Eahkeda áigge DJ dánssuha olbmuid ja lávdi lea friija !
Restauráŋŋa Lyemes sáhttá snoabádit juoiddá ja návddašit juhkamušaid.
Sajosa álbmotbeaivve dáhpáhusaide lea friija sisabeassan.
Fuomášathan, ahte Klubi-eahkeda ahkerádjá lea 18 jagi.
Bures boahtin ávvudit álbmotbeaivve ovttas !
Sámedikki Nuoraidráđi Oahppoofelaš-prošeakta
Sámedikki Nuoraidráđi Oahppoofelaš - prošeakta sámiid ruovttuguovllu boahtteáiggi bargodilis lea álgán.
Prošeavtta ulbmilin lea čielggadit, makkár surggiin leat dál ja boahtteáiggis bargosajit sámiid ruovttuguovllus, main surggiin lea dárbu sámegielat bargiide ja makkár bargguid sáhttá bargat ollásit gáiddusbargun.
Mii ollašuhttit čielggadusa elektrihkalaš jearahállaskoviin ja jearahállamiiguin ruovttuguovllu gielddain ja čielggadusa vuođul ráhkadit nuoraide oaivvilduvvon Oahppoofelaš – infogihppaga.
Gihppaga dárkkuhussan lea fállát nuoraide dieđu bargosajiid dilis boahttevuođas, nuba nuorat sáhttet válljet diekkár skuvlensuorggi, mas leat boahttevuođas bargovejolašvuođat sámiid ruovttuguovllus.
Mii váldit fargga oktavuođa sámeguovllu bargoaddiide ja mii giitit buohkaid ovttasbarggus.
Lassedieđut prošeavttas: Laura Olsén, Prošeaktabargi, Nuoraidráđđi, laura.
Sámenuoraid dáiddadáhpáhus boahtá vuohon !
Guovttibeaivásaš sámenuoraid dáiddadáhpáhus ordnejuvvo Anáris Sámekulturguovddáš Sajosis 30.-31.3.2016.
Dasa lassin lágidit dánsunbargobájiid, maid bokte ráhkkanit juo boahttejagi dánsuntemái.
Dáhpáhusa rahpandoalut dollojuvvojit gaskavahku 30.3. diibmu 19.00.
Skuvllaid ja čájálmasaid almmuheapmi dahkkojuvvo dán jagi interneahtas Webropol - prográmma bokte.
Mii addit dárkilut almmuhanrávvagiid lagabus dáhpáhusa.
Maŋŋonan almmuhusaid eat sáhte váldit vuhtii.
Dárkilut dieđut teáhtertemás ja dasa laktaseaddji šlájain gávdnojit dán liŋkkas.
Teáhtertemá mearkkaša dan, ahte maid dohkkáteáhter lea vejolaš !
Čájáhusaid bastá čuovvut olles sáles Sajosa stuorra screena (laajakangas) geažil.
Sáhttibehtet váldit sutnje oktavuođa buot áššiin, mat laktásit dáhpáhussii.
Sámediggi lágida ovddit málles mielde oassálastiid mátkkiid, idjadeami ja oasi borademiin.
Almmuhit dárkilut dieđuid lagašáiggiid.
Sávvat buohkaide movttegis ráhkkananáiggi teáhtera máilbmái !
Sámedikki nuoraidráđđi ollašuhttá Oahppoofelaš-fidnu oktavuođas Suoma sámeguovllu boahttevuođa bargooidnosiid kártejeaddji čielggadusa.
Gihpa fállá nuoraide dieđuid, man vehkiin nuorra sáhttá hálidettiin vuolgit studeret suorggi, mas sáhttá vejolaččat oažžut barggu dál ja boahttevuođas sámiid ruovttuguovllus.
Čielggadusas kártejuvvojit maiddái maid surggiin lea dárbu sámegielat bargiide ja maiddái makkár bargguid sáhttá bargat ollásit gáiddusin.
Gažaldatskovi vástádusat gieđahallojit luhtolaččat.
Giitu áiggis ja veahkis čielggadusa ollašuhttima várás.
Friija ohcamuš oktan bargovásáhusaiguin ja oahppoduođaštusaiguin sáddejuvvo Sámedikki skuvlen- ja oahppamateriálalávdegoddái guovvamánu 29. beaivvi 2016 dmu 16.00 rádjái.
Bargu bistá 1 - 3 mánotbaji, barggu álggaheamis sohppojuvvo sierra.
dahje poastačujuhussii: Sámediggi, Skuvlen- ja oahppamateriáladoaimmahat, Sajos, 99870 Anár.
Sámediggi lea jagi 1996 álggus iežas lágain vuođđuduvvon sámiid iešráđđenorgána.
Sámediggi vuođđuduvvui jagi 1995 ođasmahtton vuođđolága vuođul.
Sámedikki ovdal jagiid 1973 - 1995 doaimmai sámi parlameanta, mii lei vuođđuduvvon das addon stáhtaráđi ásahusain.
Sámediggi doaibmá vuoigatvuođaministeriija hálddahussuorggis muhto lea iešráđálaš stáhta eiseválddiin.
Sámedikki doaibma ruhtaduvvo stáhta bušeahttaruhtademiin.
Sámedikki váldodoaimmaide lea várrejuvvon stáhta bušeahtas s. 1,6 miljon euro.
Lassin sámedikki bokte mieđihuvvo ruhtadeapmi sámekultuvrrii ja servviide, sámegielat árramánnavuođa bajásgeassin - ja sosiála- ja dearvvasvuohtabálvalusaid várás ja sámegielat oahppamateriálabuvttadeami várás.
Sámedikkis lea maiddái sierraprojeavttat, maidda boahtá ruhtadeapmi stáhta ja Eurohpa Uniovnna váriin.
Sámedikki dehalamos bargu lea ollašuhttit vuođđolágas dasa ásahuvvon doaimmaid dahjege ollašuhttit sáme kulturiešhálddahusa sihke dorvvastit sámi eamiálbmotkultuvrra seailuma ja ovdáneami.
Sámi kulturiešráđđen guoská sámiid ruovttuguovllu, mas lea mearriduvvon sámediggelága njealjátparagráfas (4 §).
Guvlui gullet Eanodaga, Anára ja Ohcejoga gielddaid guovllut sihke Lappi bálgosa guovlu Soađegili gielddas dahjege geavadagas Vuohčču.
Sámedikki bargun lea sámediggelága § 6 mielde ovddastit sámiid bargguide gulavaš áššiin nu álbmotlaččat go riikkaidgaskasaččatge.
Geavadis stuorra oassi sámedikki riikkaidgaskasaš ovddastusain bargo golmma riikka sámedikkiid ja Ruošša sámeservviid, sámi parlamentáralaš ráđi (SPR) doaimma bokte.
Sámediggi geavaha iehčanas mearridanválddi.
Sámediggi sáhttá addit evttohusaid, álgagiid ja čealkámušaid eiseválddiide (lága § 5).
Sámediggi addá jahkásaččat 60-200 iešđudetlágan álgaga ja čealkámuša sierra beliide.
Lassin sámediggi nammada ovddasteaddjiid máŋgga eará bargojoavkkuide.
Nubbi guovddáš doaibmanvuohki lea eiseválddiiguin ráđđádallan.
Sámediggelága § 9 mielde eiseválddit galget ráđđádallat sámedikkiin buot viidásut váikkuheaddji ja mearkašahtti doaibmabijuin, mat sáhttet dalán ja erenoamáš vugiin váikkuhit sámiid dillái eamiálbmogin.
Ráđđádallanulbmil guoská ee. sámiid guoski láhkaaddima ovddideami, sámegiela ja oahpahusa guoskavaš áššiid sihke eanageavaheami ja ruvkelága mieldásaš lobiid mieđiheami sámiid ruovttuguovllus.
Álbmotlaš láhkaásaheami lassin sámedikki doaimmaid stivre sámedikki čoahkkima dohkkehan bargoortnet, mas mearriduvvo ee. virggiin, iešguđet orgánain ja daid doaimmain sihke hálddahusmeannudeamis sámedikkis.
Válgabaji álggus sámedikki čoahkkin dohkkeha doaibmaplána oppa válgabadjái.
Dárkilut jahkasaš ulbmiliid ásahit jagi bušeahtas.
Sámedikkis leat lassin siidodoaibmabáikkit Eanodagas ja Ohcejogas.
Govva: Sámedikki organisašuvdna
Sámedikki 21 lahtu ja njealje várrelahtu váljejuvvojit sámiid siste juohke njealját jagi dollojuvvon válggain.
Juohke sámiid ruovttuguovllu gielddas galgá válljet unnimustá golbma ovddasteaddji sámediggái.
Evttohasa sámediggái sáhttá ásahit golmma sápmelačča vuođđudan váljenovttastupmi.
Maŋimuš válggat doaimmahuvvojedje jagi 2011 čakčat.
Govva: Sámedikki čoahkkin
Sámedikki birra addon lága leat aiddo ođasmahttimin.
Árvalusas evttohit nuppástuhttima várás sápmelašmeroštallama, sámedikki doaimmaid, sámedikki ovddasteaddjiid meari lasiheami, evttohuvvo mearrideami várás oktasašdoaibmageatnegasvuođas dálá ráđđadallanulbmila sadjái sihke ođasmahttima várás sámedikki válgavuogádaga.
Lága leat ulbmil boahtit fápmui válgavuogádaga ja sápmelašmeroštallama guoskavaš paragráfaid oasil jagi 2015 ja muđuid jagi 2016 álggus go ođđa sámediggi lea álggahan barggu.
Sámedikki čoahkkin dohkkehii čoahkkimisttis 18.12.2013 cealkámuša bargojoavkku evtttohusas.
Evttohusa guottihedje earet muhtun nuppástusevttohusaid.
Sámedikki lassin nuortalaččain lea iežas, sierra oktasašbargoorgána, Nuortalaččaid giličoahkkin nuortalaš guovllus.
Nuortalaš guvlui gullet oasit Anára gielddas.
Nuortalašláhka spiehkkasa sámediggelágas leamen eana - ja meahccedoalloministeriija vuolde.
Nuortlašlágas mearriduvvo ee. nuortalaččaid ealáhussii guoski vuoigatvuođain.
Norgga sámiid álmotválljen orgána, sámediggi vuođđuduvvui jagi 1987 (láhka 1987:56) ja dat álggahii doaimmas jagi 1989.
Norga lea ratifiseren ILO 169-soahpamuša eamiálbmogiid vuoigatvuođain.
Norgga vuođđoláhka dovddasta sápmelaččaid eamiálbmogin.
Ruoŧa sámiid álmotválljen orgána, sámediggi vuođđuduvvui jagi 1992 (láhka 1992:1433) ja dat álggahii doaimmas jagi 1993 álggus.
Ruoŧa sámediggi lea sihke iešráđđenorgána ja stáhta virgedoaimmahat.
Ruoŧa sámediggi lea Ruoŧa eanadoalloministeriija hálddahussuorggis.
Ruoŧa vuođđoláhka dovddasta sámiid álbmogin.
Ruošša sámiid ovddastit guokte Ruošša sámesearvvi.
Ruošša sámit leat vuođđudan iežaset álmotválljen orgána, sámedikki, muhto Ruošša láhkaásaheapmi iige hálddahus dovddas dan sajádaga.
Sámi parlamentáralaš ráđđi
Sámi parlamentáralaš ráđđi (SPR) lea Suoma, Norgga ja Ruoŧa sámedikkiid gaskasaš parlamentáralaš ovttasbargoorgána.
Ruošša sámeorganisašuvnnat oassálastet ovttasbargui dárkojeaddjin SPR:s.
SPR vuođđuduvvui njukčamánu 2. beaivve jagis 2000.
Ruoŧa Sámediggi searvvai SPR:i cuoŋománus 2002.
Norgga, Ruoŧa ja Suoma sámediggi jođihit SPR 16 mánotbaji áigodagain.
SPR:a doaimma stivrejit jagi 1997 sohppojun ovttasbargosoahpamuš ja jagi 2003 dohkkehuvvon bargoortnet.
Ságajođihanvuorru lea dál Ruoŧa sámedikkis.
Jagi 2015 ságajođihanvuorus lea Suoma sámediggi.
Sámedikki čoahkkin vállje ovddasteaddjiid sámi parlamentáralaš ráđđái válgabadjái.
SPR ovttasbargosoahpamuša mielde sámedikki politihkalaš njunnošat galget gullat SPR:i.
Sámi parlamentáralaš ráđi stivrras Suoma sámedikki ovddastit Klemetti Näkkäläjärvi ja Tiina Sanila-Aikio.
SPR:a ovttasbargosoahpamuša mielde sámedikki polithkalaš njunnosat galget oassálastit lahttun SPR:a stivrra doaimmaide.
SPR:a doaimmaid stivre jahkásaččat dievasčoahkkin, mii ordnejuvvo unnimustá oktii jagis.
Čoahkkin dohkkeha SPR doaibmaplána, mii ráhkaduvvo guovtti jahkái hávil.
SPR doalai ovddit geardde čoahkkimis Ubmis čakčat 2013.
SPR lea vuođđudan iežas oktavuhtii nuoraidlávdegotti, masa bohtet ovddasteaddjit guđege riikka sámedikki nuoráidráđiin / - lávdegottiin.
Nuoraidlávdegoddi čoahkkana SPR dievasčoahkkima oktavuođas.
Suoma sámedikki ovddasteaddjin lávdegottis leat nuoraidráđi ságajođiheaddji Nilla Rahko ja lahttu Anne-Máret Labba.
SPR lea vuođđudan maiddái beahtoáššiid lávdegotti.
Lávdegottis Suoma sámedikki ovddasta II várreságajođiheaddji Heikki Paltto
SPR doaibmaplána lágida SPR stivra, mii čoahkkana sullii 4 geardde jagis.
SPR doaibman lea ovddidit sámedikki gaskasaš ovttasbarggu sihke gieđahallat áššiid, mat gusket dahje sáhttet guoskat sámiid máŋgga riikkas dahje sámiid álbmogin.
SPR ovddasta Suoma, Ruođa ja Norgga sámiid davviriikkain ja riikkaidgaskasaš oktavuođain.
Ulbmilin lea ovddidit SPR doaimmaid davviriikkalaš sámesoahpamuša geatnegasvuođaid ektui sihke buoridit Ruošša sámiid vejolašvuođa oassálastit ovttasbargui.
Ovdal konfereanssa guđege riikka sámedikkit dolle iežaset dievasčoahkkima Johkamohkis.
Konfereansa dohkkehii Johkamohki julggáštusa, man mielde oktasaš konfereansa lei historjjálaš mearka sámepolitihkalaš barggus.
Julggáštus deattuha earet eará sámiid iešmearridanvuoigatvuođa ja barggu davviriikkalaš sámesoahpamuša áigái oažžuma dihtii.
Konferenssa julggáštusas gieđahallet sámiid ovttasbarggu ovddideami, sámiid iešmearridanvuoigatvuođa ollašuvvama sihke ávžžuhit stáhta ratifiseret ILO-169 soahpamuša eamiálbmogiid vuoigatvuođain.
Konfereanssa mielde meroštallama das, geaid atnit sápmelažžan, galgá vuođđuduvvat sámiid iežaset ja oktasaš áddejupmái áššis.
Konfereanssa fáddán lei sámiid árbevirolaš ássanguovlluid luondduriggodagaid ávkkástallan ja davviriikkalaš sámesoahpamuš.
Konferensii oassálaste Norgga, Ruoŧa ja Suoma sámedikkiid lahtut sihke Ruošša sámeservviid ovddasteaddjit.
Ubmi konfereansa dohkkehii julggáštusa davviriikkalaš sámesoahpamušas sihke sámiid árbevirolaš ássanguovlluid luondduriggodagaid ávkkástallama gieđahalli julggáštusa.
Suoma sámedikki ovcci lahtu guđđe sierra cealkámuša luondduriggodagaid ávkkástallama sámiid árbevirolaš ássanguovlluid gieđahalli julggáštusa artihkkalii 4.
Eará oasil buot Suoma sámedikki ovddasteaddjit dorjo julggáštusa.
Vuoigatvuohtaministeriija čohkke oainnuid gielalaš rivttiid ollašuvvamis
Vuoigatvuohtaministeriija čohkke oainnuid gielalaš rivttiid ollašuvvamis Suomas.
Sáhtát oassálastit fierbmejearahallamii dáppe: https://uusi.otakantaa.fi/fi/hankkeet/1 /
Tiina Sanila-Aikio joatká Sámedikki ságadoallin - várreságadoallin Heikki Paltto ja Tuomas Aslak Juuso
Vuosttaš várreságadoallin joatká Heikki Paltto Anáris.
Sámediggi čoahkkanii válgabaji vuosttaš čoahkkimii Anáris Sámekulturguovddáš Sajosis 23.-24.2.
Čoahkkin nammadii lahtuid Sámedikki iežas doaibmaorgánaide ja ovddasteaddjiidis eará doaibmaorgánaide.
Stivrra lahttun válljejuvvojedje Nilla Tapiola Ohcejogas, Pentti Pieski Helssegis, Petra Magga-Vars Vuohčus ja Magreta Sara Anáris.
Ealáhus- ja vuoigatvuohtalávdegotti ságadoallin válljejuvvui Veikko Feodoroff (peršovnnalaš várrelahttu Heini Wesslin) ja várreságadoallin Kirsti Kustula (Niko Kustula).
Lávdegotti lahttun válljejuvvojedje Jouko Hetta (Inga-Briitta Magga), Jouni Aikio (Inka Musta), Anne Länsman-Magga (Aslak Nils Thomas Juuso), Antti Sujala (Inga Länsman) ja Elen Anne Sara (Asko Länsman).
Nuoraidráđđi vállje ieš ságadoalli ja várrelahtu lahtuidis gaskkas.
Ruhtadoallodárkkisteaddjin doaibmabadjái 2016 – 2019 válljejuvvui Risto Hyvönen ja várreolmmožin Tiina Mikkonen-Brännkärr.
Evangelaš-luteralaš girku girkolaš čoahkkimii sámiid ovddasteaddjin nammaduvvui Ulla-Maarit Magga, su vuosttaš várreovddasteaddjin Pekka Pekkala ja nubbin várreovddasteaddjin Väinö Guttorm.
Sámedikki čoahkkin ásahii maid guokte oktasašbargoorgána, nuppi skuvlenáššiid ja nuppi sosiála- ja dearvvášvuohtaáššiid várás.
Sámi skuvlenáššiid oktasašbargoorgána ságadoallin nammaduvvui Jan Saijets, várreságadoallin Iiris Mäenpää ja lahttun Seija Sivertsen.
Sámedikki čoahkkin dohkkehii maiddái stáhtaráđđái čujuhuvvon muitalusa sámeáššiid ovdáneamis Suomas jagis 2015 ja vuođđudii almmolaš doaimmahaga vuollásažžan doaibmi bálvalanovttadahkii oaivedoaibmasaš márkanastinhoavdda virggi 1.3.2016 rájes.
Sámedikki neahtasiiddut njeálji gillii
Interneahta siidduid ođastusbargu lea leamašan jođus čakčamánu 2007 rájes, barggu bohtosin Sámedikki ruoktosiiddut leat 2.5. rájes njeálji gillii: suoma-, davvisáme-, ánaráš-, ja eŋgelasgillii.
Nuortalašgielat siiddut almmustahtojuvvet miessemánu áigge go teknihkalaš čuolmmat leat čovdojuvvon.
Interneahtasiidduin gávdojit dál vuođđodieđut Sámedikkis ja Sámedikki doaimmain.
Dieđut siidduide lasihuvvojit dađistaga, ođđa materiálaid lassin aigumuššan lea bidjat siidduide maiddái vássán jagiid raportaid, cealkámušaid jna..
Ođđa siidduid teknihkalaš ollašuhttamis vástidii Solinum Oy ja olgguldashámis reklámafitnodat Studio Borga.
Interneahtasiidduid ođastusa ulbmilin lei teknihkálaš vejolašvuođaid ja olgguldashámi ođasmuhttima lassin ođastit siidduid vástidit otná beaivve dárbbuid.
Mii sávvat ahte ođđa siiddut bálvalit nu sápmelaččaid go maiddái media, virgeoapmahaččaid ja eara ovttasbargoguimmiid buorebut, dadjá Sámedikki hálddahushoavda Juha Guttorm.
Sámedikki neahtasiiddut gávnojit čujuhusas www.samediggi.fi
Dieppe dáppe - Ovdaskuvlla buđaldallangirji lea oaivvilduvvon sámegielat ovdaskuvlii.
Girjji máidnasiid vuođđun leat sámi gávcci jagiáiggi barggut ja dáhpáhusat.
Váldojurddan girjji ráhkadeamis lea leamašan dat, ahte mii, Suoma golbma sámejoavkku, eallit ovttas ja háliidit juogadit min rikkis kulturárbbi ja árbevirolaš dieđu.
Eatnigiela lassemateriála giela oahpahussii, sierra- ja giellalávgunoahpahussii.
Hárjehusgirji lea oaivvilduvvon 5-10 – jahkásaš mánáide.
Materiálii gullá gihppaga lassin govvamáhppa.
Sámediggi juohká dán materiála nuvttá sámeoahpahussii Suomas.
Girjjis leat 10 oasi, vihtta giellaoahppaoasi ja vihtta eará giellaoahppama dáfus dehálaš oasi.
Oahppagirjjis leat máidnasat, mat leat oaivvilduvvon láidestahkan oahppadiibmui.
Muitalus Johanasa fearániid birra johtá čađa girjji.
Máŋggalágan teavsttaid ulbmil lea nannet oahppi gielladáiddu.
Dát bargogirji lea oaivvilduvvon geavahuvvot ovttas sámegiela oahppagirjjiin Mu giella 4.
Eanaš hárjehusat bargojuvvojit bargogirjái, muhto dárbbašat maid gihppaga viidásat čállosiid várás.
Ovdalgo bargagoađát hárjehusaiguin, dá loga deavstta ja oahpahusa oahppagirjji siidduin.
Bargogirjjis leat bircunspealut, maid várás dárbbašuvvojit birccut ja boalut.
Matti Morottaja, govat Sirpa Mänty, davvesámegillii heivehan Kaisa Tapiola-Länsman
Govvejuvvon sánit leat sullii 500, eanáš oassi dain leat nomenat.
Vearbbat ja eará dakkár sánit, maid ádden govaid mielde sáhttá leat váttis, leat lasihuvvon girjji lohppii sátnelistui.
Giellaleaika čakčagirjái leat lasihuvvon ođđa lohkanbihtát ja bargobihtát.
Girjji lohppii leat lasihuvvon lohkanbeaivegirjji ja rávvagat govvaanalysa dahkamii.
Maŋŋebearpma siskkobealde leat lassegažaldagat, maid vehkiin sáhttá čiekŋudit teavstta ipmirdeami ja giela oahppama.
ođaduvvon 3. preanttus, Sámediggi 2014
– girjjis lea logahaga 1. gurssa oahpposisdoallu. Guovddáš fáttát leat njálmmálaš ja čálalaš giella, deavsttat ja gulahallan.
Dán vuosttas gurssas lea maiddái giellaoahppaoassi, mas gieđahallat vearbbaid sojaheami.
Girjjis geavahuvvon doahpagat leat čilgejuvvon girjji loahpas.
Oahpahallanosiide gávdnojit maiddái bargobihtát ja ovdamearkadeavsttat.
Guovddáš fáttát leat deaksta ollisvuohtan, girjjálašvuohta ja giellagáhtten.
Giellaoahppaoasis leat konjunkšuvnnat sihke relatiiva ja jearri pronomenat.
vuođđoskuvlla 3. luohkkái
Girji vuođđuduvvá sámi muitalanárbái ja sámegielat girjjálašvuhtii.
Giđđagirjjis oahpahallat erenomážit sátneluohkáid - vearbbaid, subtantiivvaid, adjektiivvaid ja numerálaid.
govat Salli Parikka, gráfálaš plánen Studio Borga - Minna Saastamoinen
Inga Guttorm lea bargan máŋggaid jagiid sámegielat álgooahpahusas Ohcejogas.
Girjji govvideaddji Salli Parikka (Wahlberg) lea govven máŋggaid mánáide ja nuoraide oaivvilduvvon girjjiid (www.salliparikka.com).
Ovddeš davvisámegielat áppesat " Áppes 1 " ja " Áppes 2 " almmustuvve Suomas 1970-logus.
Mu giella 5 - 6 - Eatnigiela oahppamaterála vuođđoskuvlla 5. ja 6. luohkái
Teakstagirjjis leat buot oasit, mat gullet eatnigiela oahppamii: Giella gulahallama ja oahppama gaskoapmin, Giellaoahpa, Girjjálašvuohta, Giella riggu ja ovdána, Čállin, Giella eallá ja molsašuddá, Dráma, Media ja Giellagáhtten.
Oahppi geavaha teakstagirjji guokte jagi ja goabbáge lohkanjagi várás lea iežas bargogirji.
sisttisdoallá 25 jietnačájánasa davvisámegiela sierra suopmaniin ja maiddái anáraš- ja nuortasámegielain.
Jietnačájánasaid vuođul leat bargogirjjis guldalanbarggut.
Bádden ja buvttadan: Yle Sámi Radio jaSámi skuvlenáššiidráđđi 1989
Mu vuosttas giehtačálagihpa
lea davviriikkalaš prošeakta jagis 1987.
gráfalaš plánen ja máhccun: Anneli Aikio
G irjeráidu movttiidahttá oahppat, dutkat ja fuomášit.
Biologiija oahppanosiin don oahpásmuvat vuovddi ealánšlájaide ja boađát diehtit, mo vuovddi biebmogollosat riegádit.
Juvvá Lemeha sáhka 13.2.2015, Alta, Nordisk-Samisk seminar
Juvvá Lemeha sáhka Meahcceráđđehusa vuovdevahku oalgedáhpáhusas
Juvvá Lemeha sáhka 28.8.2013 Ruoŧa Sámediggi rahpan
Juvvá Lemeha, Klemetti Näkkäläjärvi sáhka sámi álbmotbeaivve doaluin Anáris 6.2.2010
Klemetti Näkkäläjärvi sáhka dáiddačájáhusa rahpamii 11.6.2009
Klemetti Näkkäläjärvi sáhka Gollegiella-bálkkašumi geigendilálašvuođas 12.11.2008
Klemetti Näkkäläjärvi sáhka Sámi Parlamentarihkáriid konferánsas 29.10.2008
Klemetti Näkkäläjärvi rahpansáhka Arktalaš semináras Anaris 22.9.2008
Sámiide eamiálbmogin lea vuođđolágas sihkkaraston iežaset giela ja kultuvrra guoski iešráđđen sámiid ruovttuguovllus.
Iešráđđema pláne ja ollašuhttá sámediggi jagi 1996 rájes (Láhka sámedikkis 17.7.1995/974).
Sámediggi lea sámiid iežaset álbmotválljen orgána, man bargun lea fuolahit sámiid iežaset giela ja kultuvrra sihke sámiid sajádaga eamiálbmogin guoski áššiid.
Sámediggeválggat doaimmahuvvojit juohke njealját jage.
Čuovvovaš sámedikki válggat doaimmahuvvojit jagi 2015.
Sámedikki válgalávdegoddi ollašuhttá válggaid sámedikkis addojuvvon lága 4 logu ja vuoigatvuohtaministeriija válgameannudeamis addán ásahusa (3.11.2006/965) mielde.
Jietnavuoigadahtton sápmelaččat leat maiddái válgagelbbolaččat ja sáhttet álgit válggain evttohassan.
Ovddit válggain válgalogahallamii merkejuvvon olbmuid mánát, geat leat boahtán jienastanvuoigatvuođaahkái, nuppiid sániiguin devdet 18 jagi maŋimustá válggaid maŋimuš beaivve, merkejuvvojit válgalogahallamii das maŋŋá, go sii leat almmuhan doallat iežaset sápmelažžan.
Dán almmuhusa galgá bargat juovlamánu maŋimuš beaivve rádjai, mii lea ovdal válgajagi.
Dan várás jienastanvuoigatvuođaahkái boahtán olbmuide postejuvvo máhcahankonfeluhtain ohcamušskovvi, man sii galget deavdit, vuolláičállit ja máhcahit poastta fárus válgalávdegoddái.
Válgalogahallamii merkejuvvojit maiddái dat olbmot, geat ieža čálalaččat ohcalit válgalogahallamii ja geaid válgalávdegoddi gávnnaha jietnavuoigadahtton sápmelažžan.
Válgalogahallamii sáhttá ohcalit sámediggelága 3 §:a 1 momeantta 1, 2 ja 3 čuoggáid ja 21 § vuođul.
Bivdaga válgalogahallamii váldima dahje das eretsihkkuma várás galgá bargat válgalávdegotti dan dárkkuhusa várás ráhkadan ohcamušskoviin, man galgá máhcahit válgalávdegoddái poastta fárus nu, ahte dat joavdá maŋimustá juovlamánu 31 beaivve dmu 16.00, mii lea ovdal válgajagi.
Válgalogahallamii merkejuvvon sápmelaččat ožžot almmuhusa jienastanvuoigatvuođas, válgalogahallama oaidninláhkai doallanáiggis ja - báikkiin ja válggaid doaimmaheapmái gulavaš eará áššiin poastta fáro guovva-njukčamánus válgajagi.
Buohkaide jienastanvuoigatvuođa bivdán olbmuide sáddejuvvo ovdal válgalogahallama ásaheami oaidninláhkai diehtu das, leatgo sii merkejuvvon válgalogahallamii vai eai.
Válgalogahallan lea oaidninláhkai válgajagi njukčamánus 10 maŋŋálas árgabeaivve, ii goittotge árgalávvardaga.
Válgalogahallama dárkilut oaidninláhkai doallanáiggis ja - báikkis almmuhuvvo almmolaš gulahusain.
Válgalávdegotti mearrádussii duhtameahttun sáhttá buktit vuigengáibádusa sámedikki stivrai čoavdima várás.
Evttohasa ásaheamis dieđihuvvo almmolaš gulahusain.
Sámediggeválggat doaimmahuvvojit válgajagi čakčamánu vuosttas dievas vahku vuossárggas álgi njealje vahku áigge.
Válgaáššebáhpárat doaimmahuvvojit jietnavuoigadahtton olbmuide čakčamánu álggus poastta fárus čálihuvvon breavan ja jienasteaddji máhcaha válgaáššebáhpáriid válgalávdegoddái seammá láhkai čálihuvvon sáddehussan das maŋŋá go lea jienastan.
Poastta bokte sáddejuvvon válgaáššebáhpárat galget leat válgalávdegottis jienaidrehkenastima álggaheami rádjai.
Jienaidrehkenastin álggahuvvo válggaid álggaheamis viđát vahku vuossárgga.
12.8.2015: Evttohaslogahallan 2015 lea liŋkka duohken ja čujuhusas www.samediggi.fi --&gt; Dokumeantat --&gt; Válggat 2015
Sámás: Anni Näkkäläjärvi, giela dárkkisteapmi: Jovnna-Ánde Vest
Sierralágan jurdagat oahppobottu čađaheamis, bargobihtáid čovdosat sihke čiekŋudahtti lassebarggut.
Historjá ja servodatdiehtu
Sámediggi juohká nuvttá ee. skuvllaide ja girjerádjosiidda.
“ Eváhkkoáiggi muitalusat ” - guđa CD-skearrus 22 olbmo, eanáš ohcejohkalaččat, muittašit eváhkkomátkki vásáhusaid.
“ Eváhkkoáiggi muitalusat ” prošeavtta ulbmilin lei buvttadit movttáskahttinmateriála Ohcejoga bálvalanguovddáža boarrásiidda.
Almmuhandilálašvuohta lei Sápmelaš bálvalanguovzzážis 7.1.1994, goas eváhkkomátkkiin ledje vássán 50 jagi.
Otná servodagas ceavzán gáibida máŋggalágan dieđuid ja dáidduid.
Maiddái EU ja globaliserejupmi váikkuhit beaivválaš eallimii máŋgga láhkái.
Lohkoleaika 3-6 iskuspáhkaid ja oahppogirjji bargobihtáid čovdosiid
Oahpa rehkenastiti - ráiddu lea jorgalan sámás Jovnna-Ánde Vest WSOY álgogielat girjeráiddus Laskutaito.
Lappi leanaráđđehus 1994
Lappi leanaráđđehus 1995
lea juhkkojuvvon njeallje oassái: čáhci, áibmu, gomuvuohta ja fápmu.
lea juhkkojuvvon njeallje sierra fáddái: eanavuođu ávdnasat, eallinbiras, šleađga ja energiija.
Dehálaš oassin dutkamuša dahje iskkadallama dahkamis lea merket bohtosiid iežas gihppagii.
HEUREKA - bajilčállaga vuolde lea oktiigeassu dehálamos áššiin.
Bihtá loahpas leat maiddái bargobihtát.
Oahppagirjji ja bargogirjji bargobihtáid barggadettiin oahpat geardduhit áššiid ja ávkkástallat dieđuiguin máŋgga láhkai.
oahppamateriálaráiddu lea jorgalan suomagielas Jovnna-Ánde Vest.
materiálas leat čovdosat girjji bargobihtáide, cuozza- ja máŋggosvuođut, formatiiva teasttat ja summatiivvalaš iskosat.
Oahppi girjji sátnelisttus leat maid suoma- ja dárogielat tearpmat.
Dán girjji gurssat leat: Lohkogiettit ja rehketdoaimmahusa t, Matematihkalaš mállet ja Duolbadasgeometria.
Aimo Guttorm válljejuvvui Sámedikki láhkačálli virgái
Guttorm lea dikšon virggi dan maŋŋá go ovddeš láhkačálli Heikki J. Hyvärinen sirdášii ealáhahkii mannan čavčča.
Virggi ohce oktiibuot njealjis, geain okta geassádii ovdal válljema.
Sámedikki láhkačálli lea juridihkálaš-hálddahuslaš virgeolmmoš, gean bargui gullá ee. válmmaštallat sámiid vuoigatvuohtadiliide guoski áššiid nugo cealkámušaid, evttohusaid, beali váldimiid, muittuhančállagiid ja muhtumin juoba láhkaevttohusaid.
Dasa lassin láhkačálli bargá Sámedikki ealáhus- ja vuoigatvuohtalávdegotti áššemeannudeaddjin ja čállin.
Sámedikki čoahkkin bisttii vuossárgga gitta gaskaija rádjái.
Láhkačálli válgga lassin čoahkkin mearridii dán válgabaji doaibmanprográmmas, ekonomiijaplánain ja dohkkehii diimmá rehketdoalu.
Eará áššit sirdojuvvojedje boahttevaš čoahkkimiidda.
čilgehusaid sáhttá diŋgot Sámedikki Anára doaibmabáikkis.
(Sámiid giddodatopmodat vuoigatvuođavuogádagas)
Eananoamastusbargojoavku čielggadeapmi Sámediggái
Girjjálašvuohta
Deavvašvuođadiehtu
Juhkkojuvvo skuvllaide ja girjerádjosiidda.
Ii leat vuovdimassii !
Ilmari Mattus, jođiheaddji
Bádden: Yle Sámi Radio 3.9.2003 Buvttadan: Yle Sámi Radio & Sámediggi 2008
Sámedikki dieđihančállosat
Dieđihančállosiid sáhttá diŋgot Sámedikki Anára doaibmabáikkis.
Nuortalašgielat jorgalusa leat dahkan Sámeguovllu oahpahusguovddáža nuortalašgiela ja – kultuvrra oahppit (2013-2014) oahpaheaddjis Tiina Sanila-Aikio bagadusas.
Oahpaheaddji sáhttá ságastallat ohppiiguin hearvás govaid vuođul dahje mánát sáhttet ieža čállit máidnasa leahkastaga govas.
Govvasátnegirji lea ráhkaduvvon Matti Morottaja anarašgielat Oopâ saanijd - girjji vuođul.
Girjjis leat sullii 1600 guovddášsáni, main sullii 500 leat maiddái sárgojuvvon.
Girji addá skuvllaide gaskaoami, mainna čálalaš nuortalašgiela njuolggadusat ovdanbuktojuvvojit oanehaččat, ja oahpahuvvojit eanáš ovdamearkkaid bokte.
Ulbmilin leat maiddái oahpásmahttit eatnigiela čállojuvvon hámis nuortalašgielat rávesolbmuide, sihke veahkehit sin, geat leat vajálduhttán eatni gielaset muhto háliidit dál lohkagoahtit dan.
Oahpahusgiellan lea su omagiella, muhto heivvolaš sajiin bálddas lea geavahuvvon nuortalašgiella, vai giellaoahpa doahpagat šattaše oahpisin maiddái nuortalašgillii.
Oktiigeassu davvisámegillii:
Girkobeivviide leat vuordimis sullii 1500 sápmelačča Suomas, Ruoŧas, Norggas ja Ruoššas.
Beivviid temán lea Sámi girkobeaivvit – oktavuohta Ipmilii ja guđet guimmiidasamet.
Lea sávahahtti ahte girkobeivviin šaddá sámiid ekumenalaš ja riikkaidgaskasaš girkolaš ávvudeapmi ja gávnnadanbáiki.
Girkobeivviid prográmma sisttisdoallá ipmilbálvalusaid, semináraid, konsearttaid, filmmaid sihke earet eará iežas doaimma nuoraide.
Doaibmagoddi árvalii beivviid semináraid fáddán earet eará sámiid girkolaš eallima guorahallama dál ja boahttevuođas, sámi kontekstuálalaš teologiija sihke Ruošša sámiid historjái ja dillái oahpásmuvvama.
Prinsihpadoaibmagoddi oaččui gárvvisin ” Anára soahpamuššan ” namahuvvon áššegirjji, mas meroštallojit girkobeivviid organiserema prinsihpat.
Áššegirjji mielde girkobeivviid ordnejit Suoma, Ruoŧa ja Norgga sámit ovttasráđiid.
Sámi girkobeivviid ordne Oulu bismagoddi ovttas Suoma sámedikkiin sihke Ruoŧa ja Norgga sámi girkoráđiiguin.
Organiseremis leat mielde maiddái Barentsa girkuid ráđđi sihke Oulu ortodoksalaš bismagoddi.
Vuosttas Sámi girkobeaivvit dollojuvvojedje Johkamohkis Ruoŧas jagis 2004.
Sámediggi almmuhii skuvlajagi álgui 16 sámegielat siidomateriála (oktiibuot 23 CD-ja DVD-skearru) ja ovtta ođđa oahppogirjji.
Siidomateriálat leat anárašgielat mánáid filmmat ja vuoiŋŋalaš lávlagat, nuortalašgielat girkolávlagat ja evaŋgeliumteavsttat ja davvisámegielat máidnasat, jietnagirji ja sálmmat.
CD:at ja DVD:at leat báddejuvvon YLE Sámi radio studios Anáris.
Bealgi Niillasa mátkkit- animašuvdnaráiddus almmuhuvvojedje oktiibuot 22 anárašgillii jorgaluvvon oasi (Pelgi Nijlâs määđhih 31-52).
Animašuvdnafilmmat leat leamaš skuvllaid anus jo ovdal geahččaladdanpreanttusin.
Anárašgielat sálmmat ja vuoiŋŋalaš lávlagat (Anarâšlavluuh) almmuhuvvojedje duppal CD:an.
Sálmmaid lávlu anárašgielat sálbmajoavku (Ilmari Mattus, Heli Aikio, Ilmari Aikio, Onni Aikio, Unto Aikio, Rauni Mannermaa ja Lyyli Vehmasaho) ja eará vuoiŋŋalaš lávlagiid Rauni Mannermaa.
Nuortalašgillii almmuhuvvui CD-skearru, mas leat oktiibuot 20 girkolaš lávlaga.
Daid lávlu nuortalašgielat girkolávlunjoavku (Erkki Lumisalmi, Aulikki Lumisalmi, Anna Lumisalmi, Katri Jefremoff, Seija Sivertsen ja Kirsti Näveri-Bogdanoff).
Johannes evaŋgelium (Evvan Evaŋğélium), man lohká Erkki Lumisalmi, almmuhuvvui golmma CD-skearrus.
Davvisámegielat sálmmat, maid lávlu Heahtá sálbmajoavku (Helena Valkeapää, Anni-Marja Valkeapää, Ilmari Laiti, Wimme Saari, Marie Kvärnmo-Valkeapää ja Niko Valkeapää), almmuhuvvojedje vihtta CD-skearru. Dasa lassin almmuhuvvui okta CD-skearru, mas lávlu Ohcejoga sálbmajoavku (Janne Aikio, Annukka Hirvasvuopio-Laiti, Jenna Rasmus ja Niilo Rasmus) ja okta CD, mas lávluba Annukka Hirvasvuopio-Laiti ja Janne Aikio.
Sálmmat leamaš skuvllaid anus juo ovdal geahččaladdanveršuvdnan.
Davvisámegielat máinnasráidu Lodderáidalas, man Siiri Miettunen ja Ritva Torikka leaba ráhkadan skuvlaradioi jagi 1989, almmuhuvvui guovtti CD-skearrus.
Ráidui lea fidnemis maiddái bargogirji.
Guovdageaidnolaš Anders Pedersen Bär (Máiza-Bier Ánde) muitalusat almmuhuvvojedje CD-skearrus, masa daid lea davvisámegillii lohkan Tuomas Magga (Guhtur-Niillas Tuomis). Dát materiála heive siidomateriálan sihke eatnigiela, historjjá ja oskkoldaga oahpahussii.
Máiza-Bier Ánde čálii iežas eallima muitalusaid 1800-logu gaskamuttu maŋŋá Åkershus giddagasas, gosa lei dubmehallan n. g. Guovdageainnu stuimmiid geažil.
Skuvlla birasdiehtu 3-oahppogirji almmuhuvvui davvisámegielat jorgalussan, man lea sámegillii jorgalan Jovnna-Ánde Vest.
Ođđa ja ovdal almmuhuvvon oahppamateriálaid sáhttá diŋgot sámedikki skuvlen- ja oahppamateriáladoaimmahagas.
Materiálat addojuvvojit skuvllaide nuvttá
Sámediggi lea ásahan válgabadjásis 2008-2011 sámi skuvlenáššiid oktasašbargoorgána, man bargun lea ovddidit sámeoahpahusa ja diehtojohtima sámedikki ja oahpahuseisseváldiid gaskkas.
Ovttasbargoorgánas leat sámedikki ovddasteaddjiid lassin oahpahusministeriija, oahpahusráđđehusa, Lappi leanaráđđehusa ja sámeguovllu gielddaid ovddasteaddjit.
Oahpahusráđđehusa ovddasta ovddidanhoavda Jorma Kauppinen (várreovddasteaddjin oahpahusráđđi Leena Nissilä) ja Lappi leanaráđđehusa čuvgehusdoaimmadárkkisteaddji Elisa Suutala (várreovddasteaddjin čuvgehusdoaimmadárkkisteaddji Kari Torikka).
Anára gieldda ovddasteaddjin lea čuvgehushoavda Katriina Morottaja (várreovddasteaddjin Laila Aikio), Eanodaga gieldda ovddasteaddjin oahpaheaddji Berit-Ellen Juuso (várreovddasteaddjin Oula-Matti Palojärvi), Ohcejoga gieldda ovddasteaddjin gielddaráđđehusa ságadoalli Antti Katekeetta (várreovddasteaddjin Arja Alaraudanjoki) ja Soađegili gieldda ovddasteaddjin čuvgehusdoaimmahoavda Hilkka Orava (várreovddasteaddjin Risto Varis).
Sámedikki ovddasteaddjin oktasašbargoorgánas leaba oahpaheaddji Rauni Äärelä (várreovddasteaddjin Liisa Holmberg) ja earenoamáš oahpaheaddji Nea Porsanger-Rintala (várreovddasteaddjin Merja Nillukka).
Ovttasbargoorgána lea áigumuš bovdet čoahkkái čakčalohkanbaji áigge.
Sámediggi oažžu stáhtaráđi 21.10. soahpan goalmmát lassebušeahtas 50.000 euro lasseruhtadeami doaibmasis.
Sámedikki ruhtadilli lea leamaš čavga juo máŋga mánotbaji ja goluid lea ferten geahpedit minimii.
Sámedikki ságajođiheaddji Klemetti Näkkäläjärvi (Juvvá Lemet) atná lasseruhtadeami erenomáš buorre áššin.
Lasseruhtadeapmi dahká vejolažžan joatkit loahppajagi doaimma normála vugiin.
– Mu mielas lasseruhtadeapmi lea namalassii giittus sámediggái bures dahkkojuvvon barggus.
Dát addá buriid vejolašvuođaid ovddidit doaimma ja joatkit produktiiva ovdduidgohcima.
Näkkäläjärvi lea erenomáš duđavaš dasa, ahte sámedikki dahkan lasseruhtadanohcamuš oaččui doarjaga badjel bellodatrájáid.
– Erenomážit galgá giitit vuoigatvuođaministeriija ja Lappi riikkabeai ’ olbmuid.
Sámedikki stáhtadoarjja gullá stáhta bušeahtas vuoigatvuođaministeriija váldoluohkkái.
ON:a sierraraporterejeaddji S. James Anaya: Sámit ovdamearka
- Davviriikkaid sápmelaččat leat ovdamearkan máilmmi eará álgoálbmogiidda das go ovddidit ođđa málliid eamiálbmogiid vuoigatvuođaid dorvvasteamis.
Professor S. James Anaya, gii bargá Ovttastuvvon Nášuvnnaid álgoálbmogiid ja vuođđovuoigatvuođaid sierraraporterejeaddjin, buvttii iežas dearvvahusa sámi parlamentarihkariid konferánsii Roavvenjárggas maŋŋebárgga 28.10.
Sierraraporterejeaddji Anaya gávnnahii, ahte lea oalle dábálaš, ahte álgoálbmot lea juohkásan eallit máŋgga riikkas.
Dan dihtii málle guovllulaš álgoálbmotsoahpamušas, man sápmelaččat leat ovddidan, sáhttá leahkit buorre ovdamearkan eará eamiálbmogiidda, mat ellet seammálágán diliin.
Son ávžžuhii sámi parlamentarihkkariidda nana ovttasbarggu, vai sámekonvenšuvdna dohkkehuvvošii riikkain ja de boađášii fápmui.
Sámi parlamentarihkariid konferánsii oassálaste Suoma, Norgga ja Ruoŧa sámedikkiid lahtut, Ruošša sámeorganisašuvnnaid ovddasteaddjit, dárkkuheaddjit ja sámeáššiid gieđahalli virgeeisseváldit ja politihkarat.
Konferánssa ordnejeaddjin lei 2000-logu álggus vuođđuduvvon Sámi parlamentáralaš ráđđi, mii lea Davviriikkaid sámedikkiid ovttasbargoorgána.
Konferánssa prográmma fáttát laktásedje davviriikkalaš gažaldagaide nugo sámi giellaovttasbargui, sámenuoraid davviriikkalaš ovttasbargui ja Suoma, Ruoŧa ja Norgga mánáidáittarteaddjiid ovttasbargoprošeavtta bohtosiidda.
Sámi kulturvahku oktasaš temá, álgoálbmogiid árbediehtu, maiddái lei konferánssa fáddán.
Parlamentarihkáriid konferánsa almmuhii loahppaáššegirjji
Suoma, Ruoŧa ja Norgga Sámedikkit ávžžuhit stáhtaid ovttasráđiid sámedikkiiguin ovddidit davviriikkalaš sámekonvenšuvnna fápmui boahtima.
Sámedikkit ávžžuhit stáhtaid maiddái nášuvnnalaš mearrádusaide ILO 169 soahpámuša vuoiŋŋas ja ávžžuhit Suoma ja Ruoŧa ratifieret soahpámuša.
Roavvenjárggas maŋŋebárgga 28.10 dollojuvvon sámi parlamentárihkariid konferánsa dohkkehii loahppaáššegirjji, mas dat ee. deattuha stáhtaid ovddasvástádusa ollašuhttit iežaset álgoálbmogii guoski álbmogiidgaskasaš geatnegasvuođaid.
Sámiin álbmogin lea ON 1966 konvenšuvnna vuosttaš artihkkala mielde mii guoská iešmearridanvuoigatvuhtii riekti mearridit sin politihkalaš dili, ovdánahttit sin ekonomalaš, sosiála ja kultuvrralaš ovdáneami ja ráđđet sin iežaset luondduriggodagaid ja gávdnosiid, ja eai man ge dihte galgga vuoigatvuođat resurssaide mat leat dárbbašlaččat sin birgenláhkái váldot sis eret.
Árbediehtu lea dehálaš oassi sámi kultuvrras ja identitehtas.
Sámiin lea riekti bisuhit, suddjet ja ovdánahttit iežaset kulturárbbi, árbedieđuid ja kultuvrralaš ovdanbuktimiid gullevaš duogášvuoigatvuođaiguin.
Sámi mánáin ja nuorain lea riekti hupmat ja oahppat iežaset giela, doaimmahit iežaset kultuvrra ja ovddidit iežaset identitehta.
Stáhtat ja sámedikkit fertejit ovttasráđiid ásahit čoahkkananbáikkiid mánáide ja nuoraide, nugo organisašuvnnaid ja neahttačoahkkananbáikkiid, maiddái rastá riikarájiid.
Sámi mánáin ja nuorain lea riekti oažžut dievaslaš dearvvašvuođa- ja sosiálafálaldaga mas lea vuođđun sin iežaset giella ja kultuvra, ja mii vuhtiiváldá sin čearddalaš, kultuvrralaš, gielalaš ja osku duogáža doarjun- ja veahkkedoaibmabijuid bokte.
Sámi nissoniin ja dievdduin galget leat seammalágan vejolašvuođat, vuoigatvuođat ja geatnegasvuođat buot servodatsurggiin.
Stáhtat fertejit identifiseret ja dohkkehit sámiid eaiggáduššan ja- geavahanvuoigatvuođaid iežaset eatnamiidda.
Sámedikkit konstaterejit ahte eai ovttage stáhtas gos sámit ásset leat ortnegat mat siskkildivčče sámedikkiid bargui bušeahttarámmaiguin ja ruhtademiiguin sámi ulbmiliid várás ja sámedikkiid iežaset vuoruhemiid duohtandahkama várás.
Sámedikkit čujuhit ahte iešmearridanvuoigatvuohta, iešvuoruhanvuoigatvuohta ja konsulterenvuoigatvuohta doaibmabijuid hárrái main sáhttá leat njuolga mearkkašupmi sámiide eamiálbmogin, leat guovddáš álbmotriekteprinsihpat.
Sámedikkit ávžžuhit guoskevaš stáhtaid, ahte sámi guvlui šaddá allaoahppanbiras vai sámi nuorain lea vejolašvuohta šaddat sámegiela áššedovdin.
Sámediggi almmuha ohcanláhkai doarjagiid, mat mieđihuvvojit dán mearreruđas.
Doarjjaohcamušaid galgá doaimmahit kulturlávdegoddái maŋimustá 30. skábmamánu 2008 rádjai čujuhusain: Sámediggi, Kulturlávdegoddi, PL 41, 99981 OHCEJOHKA.
Skoviid sáhttá maiddái čálihit Sámedikki internetsiidduin čujuhusas www.samediggi.fi
Davviriikkalaš sámesoahpamuš ministtarčoahkkimis Helssegis
Suoma, Norgga ja Ruoŧa sámeáššiin vástideaddji ministaraid ja sámedikki ságajođiheaddjiid jahkásaš čoahkkin dollui Helssegis skábmamánu 12. beaivve vuoigatvuohtaministtar Tuija Brax jođihemiin.
Čoahkkimis gieđahallui eará lassin davviriikkalaš sámesoahpamuš joatkkaválmmaštallan.
Soahpamuša joatkkaválmmaštallamii gullevaš bargu lea ádjánán, go Suopma lea gártan bidjat ovdasadjái sámiid ruovttuguovllu stáhtaeatnamiid geavaheapmái laktáseaddji álbmotlaš fidnu válmmaštallama.
Mearriduvvui goittotge, ahte Davviriikkalaš sámesoahpamuša guoskevaš proseassa jotkojuvvo Norgga ságajođiheaddjiáigodagas 2009 dan láhkai, ahte čielggaduvvo mo vejolaš soahpamušráđđádallamiid galggašii geavatlaččat ollašuhttit.
Norgga, Ruoŧa ja Suoma gaskasaš soahpamuša ulbmilin lea ráhkadit sámiid rivttiid guoskevaš ovttalágan davviriikkalaš muddema.
Soahpamušas livčče mearrádusat earret eará sámiid iešmearridanvuoigatvuođas, ovttasbarggus sámedikkiid ja stáhtaid gaskkas, sámiid gielalaš ja kultuvrralaš vuoigatvuođain ja maiddái ealáhusain.
Ruoŧa ovddasteaddjin čoahkkimis lei eanadoalloministtar Eskil Erlandsson.
Norgga bargo- ja integrášuvdnaministtar Dag Terje Andersen ii sáhttánge oassálastit čoahkkimii girdinoktavuođaid váttisvuođaid dihtii.
Sámedikki almmolaš doaimmahat lea fárren
Sámedikki almmolaš doaimmahat lea fárren ođđa báikái Anára Rivdolai (Vasatokka dállu).
Ođđa adreassa lea Angelintie 696, 99870 Anár. Gielladoaimmahat sihke skuvlen- ja oahppamateriáladoaimmahat leat Anára kirkosiidda guovddážis, adreassas Lehtolantie 1.
Sámeoahpahus ruovttuguovllu olggobealde
Sámeoahpahusa dálá dilli ávašta máhccama álbmotskuvlla áigái, goas sámegielas ii leamašan sajádat oahpahusas ja sámiid giellamolsun ovdánii jođánit.
Ruovttuguovllu olggobealde ássi sámemánáid- ja nuoraid dilli muittuha sin áhkuid ja ádjáid mánnávuođa dili.
Go giella ii oahpahuvvo skuvllas, dan hállit báhcet lohkan- ja čállindáidduheapmen iežaset gielas.
Giela hálliid mearri geahppána eaige ođđa giela geavaheaddjit boađe.
Heajut gielladáiddolaččat masset jogo gielaset obban dahje giella báhcá ovdánkeahttá, go revitalisašuvnna vejolažžan dahkki giela čálalaš hálduiváldin ii leat vejolaš.
Oahpahusa guoskevaš njuolggadusain ruovttuguovllu olggobealde ássi sámit giehtadallojit sisafárrejeaddjiide buohtalaston joavkun, mas bargojoavkku raporta addá muhtin konkrehtalaš ovdamearkkaid.
Dilli lea Suoma vuođđolága ja Suoma addin, eamiálbmogiid guoskevaš riikkaidgaskasaš čatnasumiid vuostásaš, gávnnahuvvo Sámedikki bargojoavkku duorastaga 13.11. olggosaddin, vuosttas sámedikki skuvlenraporttas.
Bargojoavku lea čielggadan ruovttuguovllu olggobealde moatti báikegottis, ee. Helssegis, Tamperees, Oulus ja Roavvenjárggas addojuvvon sámegiela oahpahusa ja gávnnaha raporttas, ahte oahpahusas ii leat dálá njuolggadusaid vuođul ovdánanvejolašvuohta.
Sámegiela ja sámegielat oahpahusas ja dan dilis leat olu váilevuođat maiddái ruovttuguovllus, muhto ruovttuguovllu olggobealde dilli lea fuolastuhtti.
Eamiálbmoga giela oahpahus addojuvvo ruovttuguovllu olggobealde seamma vuođustusaiguin go ee. sisafárrejeaddjiid gielaid oahpahus.
Sisafárrejeaddjiid gielat leat dávjá stuorra máilmmigielat, nugo espánjagiella, eaŋgalsgiella, punjabi dahje arabia.
Giela oahpahusa sajádat skuvlabarggus lea headju ja dán oahpahusa oažžu dušše áibbas uhca oassi sámemánáin- ja nuorain, geat ásset ruovttuguovllu olggobealde.
Oahpahusa áigáioažžun lea váttis, go sámegiela oahpahus lea ruovttuguovllu olggobeale skuvllaide, rektoraidda ja oahpahusvirgeoapmahaččaide ođđa ja amas ášši.
Sámedikki vejolašvuođat váikkuhit iežas álbmoga oahpahussii leat goittotge vánet iige sámiide vuođđolágas sihkkaraston kulturiešráđđen leat ollašuhtton skuvlema suorggis.
Sámedikki skuvlen- ja oahppamateriáladoaimmahagas galggašii bargojoavkku mielas ovddidit sámeoahpahusa oppalašvuođas vástu guoddi, dan čuovvu, oahpahusas raporterejeaddji ja fásta oahpahusministeriijain ráđđádalli guovddáža.
Dát ii goittotge leat vejolaš ruovttuguovllu olggobealde.
Sámegiela oahpahusa ja dan ovddideami galggašii bargojoavkku mielas dahkat vejolažžan viiddidemiin dálá sámiid ruovttuguovllu guoskevaš sámeoahpahusa ruhtadeami olles riikii.
Ruovttuguovllu guoskevaš ruhtadannjuolggadus oahpahus ja kulturdoaimma ruhtadeamis addojuvvon lágas sihkkarastá skuvlema lágideaddjiide stáhtadoarjaga, mii vástida sullii 100-prosentalaččat dán oahaphusas boahtán oahpaheaddjiid bálkágoluid.
Nubbin vuohkin oahpahusa ovddideapmái evttohuvvo Anára kirkosiiddas doaibmi Sámi oahpahusguovddážis ovddiduvvon fierpmádatoahpahusa fástan dahkama ja giela fierpmádatoahpahusa vejolažžan dahkama buot daid vuođđoskuvllaide ruovttuguovllus ja dan olggobealde, gos leat váttisvuođat gávdnat sámegieldáiddolaš oahpaheaddjiid.
Oahpahusguovddážis leat jo jagiid áigge ovddidan fierpmádatpedagogihka ja teknihkalaš válmmašvuođaid ja dat basttášii addit sámegiela fieprmádatoahpahusa maiddái ruovttuguovllu olggobealde, juos das livčče dan guoskevaš skuvlema ordnenlohpi ja várit fierpmádatoahpaheaddjiid bálkáheapmái.
Fierpmádatoahpaheaddjit dárbbašuvvošedje buot golmma Suomas hállon ja skuvllas oahpahuvvon sámegillii, anáraš-, nuortalaš- ja davvisámegillii.
Buot sámegielat gullet riikkaidgaskasaš luohká mielde (mm. www.unesco.org gt; endangered languages) máilmmi áitatvuloš gielaid jovkui, anáraš- ja nuortalašgiella nannosit áitatvuloš gielaid jovkui.
Daidge oahpahus Suoma skuvllain lea dehalaš, muhto dušše hárve gielat dain leat ruovtturiikkain áitatvuloš sajádagas nugo sámegielat davviriikkalaš ruovttustáhtain.
Bargojoavkku ságajođiheaddjin doaimmai sámedikki lahttu Petra Magga ja lahttun giellaáššiidčálli Ellen Näkkäläjärvi, virtuálaoahpahusa koordináhtor Eeva-Liisa Rasmus ja luohkáoahpaheaddji Rauna Rahko.
Suoma sápmelaččain juo váldooassi orru sámiid ruovttuguovllu olggobealde, manáin juoba 70 %.
Gillii laktáseaddji vuoigatvuođaid ollašuvvan maiddái oaivegávpotguovllus lea dehálaš.
Veahádatsáttaolbmo 13.11. Helssegis almmuhan čielggadeami mielde bálvalusaid ollašuvvamis leat váilevuođat.
Sámegielat mánáin livččii lága mielde vuoigatvuohta sámegielat beaivedikšui olles riikkas.
Helssegis ii goittotge leat opanassii sámegielat beaivedikšun.
Guovllus orru sámi vánhemat atnet čielggadeami mielde dehálažžan dan, ahte sámegiella ja kultuvra sirdásit mánáide ja doivot sámegielat beaivedikšunfálaldaga. ”
- Dili buorideamis dárbbašuvvojit johtilit ráđđádallamat oassebeliid gaskkas ”, deattuha veahádatsáttaolmmoš.
Veahádatsáttaolbmo čielggadeamis buktojuvvojit ovdan maiddái váilevuođat skuvllaid sámegiela oahpahusas.
Maiddái sámegielat vuoras olbmuid diliid galggašii čielggadit.
Oaivegávpotguovllu sámit doivot maiddái iežaset saji dahje vistti, mii attášii vejolašvuođaid sámi kultuvrra bisuheapmái maiddái oaivegávpotdiliin.
Sámiide vuođđolágas dorvvastuvvon vuoigatvuohta sin iežaset gillii ja kultuvrii guoská olles riikii.
Buot Suomas hubmojuvvon golbma sámegiela leat oalle unnit, muhto earenoamážit anáraš- ja nuortalašgielaid bisuheamis dárbbašuvvojit hohpolaš ja joatkkevaš doarjjadoaimmat.
- ” Vuordin ii leat miige čovdosiid dán dilis ”, gávnnaha veahádatsáttaolmmoš.
Veahádatsáttaolbmo mielde sámegillii guoski doaibmabijut leat dál bieđgguid eaige leat doarvái gielaid boahttevuođa dorvvasteamis. ”
- Suomas lea stuorra ovddasvástádus álgoálbmotgielaid bisuheamis ja sirdáseamis boahttevaš buolvvaide ”, deattuha veahádatsáttaolmmoš.
Veahádatsáttaolbmo dutkamuša lágidii oassin sámegielat jearahallamiid vuođul Anne Länsman.
Stáhtačálli Valle: juohkehaččas riekti sámegiela oahpahussii
Stáhtačálli Raimo Valle čilgii Norgga ráđđehusa sámepolitihkálaš linjá ja ILO-álgoálbmotsoahpámuša váikkuhusaid sámeoahpahussii Helssegis 13.11. ordnejuvvon semináras.
Vuoigatvuohta sámegiela oahppamii skuvllas gullá oahpahuslága mielde juohke sámeoahppái beroškeahttá ássanbáikkis.
Sámegiela hálddašanguovllus sámegillii ja – kultuvrii laktáseaddji vuoigatvuođat oahpahusas leat viidásabbot go eará osiin riikkas.
Valle mielde sámiide guoski skuvlenpolitihkká lea heivehuvvon vástidit ILO-soahpámuša gáibádusaid.
ILO-soahpámuša mielde oahpahusprográmmat ja skuvlenfálaldagat galget plánejuvvot ja ollašuhttojuvvot ovttasráđiid álgoálbmogiin.
- Oahppaplánabargguid lassin sámedikkis lea ovddasvástádus oahpponeavvoovddideami doarjjaortnegiid hálddahusas ja ovddideamis, muitalii Valle.
Praktihkas dat oaivvilda oahppamateriálaváriid hálddahusa ja juohkima, materiálabarggu čuovvuma ja pedagogalaš bagadallama.
- Sámegiela ja sámi oahpahusáššiid ovddideapmi lea ođđa luottaid boltunbargu.
Ráđđehus lea addán vihtta stuorradiggedieđáhusa maŋimuš guovtte jagis.
Guokte dáin dieđáhusain gieđahallet erenoamážit sámegielaid ja Norgga sámepolitihká, muitalii Valle.
Sámediggi hálida anáraš- ja nuortalašgielaid jorgaleaddjiid
Sámediggi evttoha ásahussii rievdádusa, mii dagašii vejolažžan fásta virggiid vuođđudeami ja daid deavdima.
Sámedikki doaimmahahkii lei vuosttaš geardde vejolaš bálkáhit anáraš- ja nuortalašgielaid giella-jorgaleaddjiid giđđat 2008, go dárkkuhussii čujuhuvvui ruhta stáhta bušeahtas.
Sámegiela doaimmahagas barget juo ovdal bálkáhuvvon davvisámegiela giellajorgaleaddjit, geain golmmas ráhkadit jorgalusaid dušše Ohcejoga gieldda dárbbuide.
Gielladoaimmahaga bargun lea ee. čuovvut ja ollašuhttit sámi giellalágas mearriduvvon sámiid gielalaš vuoigatvuođaid.
Giellajorgaleaddjiid lassin gielladoaimmahagas barget sámi gielladorvočálli ja sámi giellaáššiidčálli, geat vástideaba ee. giellapolitihkálaš áššiid válmmaštallamis ja dikšuba davviriikkalaš sámi giellaovttasbargui gulli áššiid.
Eará sámedikki stivrra čoahkkinmearrádusat Avvilis 21.11.2008:
Áššiid dikšun sámegillii ain gággat eisseváldiin -
Virgeeisseváldit eai leat lasihan bargiideaset sámegiela máhtu eaige sámegielat áššehasbálvaleami
Sámiid ruovttuguovllu virgeeisseváldiin leat ain unnán dakkár bargit, geat bastet bálvalit áššehaččaid sámegillii.
Sámediggi lea dahkan viiddis čilgehusa sámi giellalága ollašuvvamis jagiin 2004-2006.
Dan mielde sámiid ruovttuguovllu gielddain ii leat dáhpáhuvvan mearkkašahtti rievdádus sámegielat bargiid ja bálvalusaid mearis.
Ruovttuguovllu gielddain dušše Ohcejoga gielddas sámegiella atnojuvvo virgegáibádusaid eaktun dahje earenoamáš ánsun.
Sámeguovllus bargi gielddaid ja stáhta bargiin dušše 9,5 % bastá bálvalit olbmuid sámegillii.
Sámegielat bálvalusat ordnejuvvojit eanemus čuvgehusdoaimmas nugo vuođđooahpahusas, mánáid baivedivššus ja ovdaoahpahusas.
Measta visot eará sámegielat bálvalusat dáhpáhuvvet ain dulkonbálvalusaid ja áššegirjjiid jorgaleami bokte.
Earenoamáš váttisin leat vásihan sámegiela geavaheami áššiid divššodettiin telefovnnas.
Positiivvalaš ovdaneapmin adnojuvvo dat, ahte virgeeisseváldiid diehtojuohkin sámegillii lea lassánan ee. dan bokte go máŋggat eisseváldit leat almmuhan internetsiidduid maiddái sámegillii.
Sámedikki iežas doaimmain positiivvalaš lea, ahte leat bastán bálkahit anáraš- ja nuortalašgielaid jorgaleaddjiid sámegiela doaimmahahkii jagi 2008.
Cealkámušas giddejuvvo fuomášupmi maiddái dasa, ahte váldooassi sámi álbmogis báhcá buot sámi giellavuoigatvuođaid olggobeallái danin go sii ásset sámi giellalága oaiveáššálaš doaibmanguovllu, namalassii sámiid ruovttuguovllu olggobealde.
Nilla Tapiola ovddasteaddjin boazodoallo- ja luondduealáhusaid ráđđádallangoddái
Ohcejohkalaš Nilla Tapiola namahuvvui sámedikki ovddasteaddjin eana- ja meahccedoalloministeriija ásahan boazodoallo- ja luondduealáhusdutkámuša ráđđádallangoddái njukčamánu 2010 rádjái.
Ministeriija bivddii sámedikki nammadit ráđđádallangoddái ođđa ovddasteaddjis čakčat jápmán rektor Lassi Valkeapää sadjái.
Tapiola várrelahttun bargá juo ovdal bargui nammaduvvon Ristenrauna Magga.
Vuohččulaš Petra Biret Magga nammaduvvui sámedikki ovddasteaddjin eanagoaskima boazodollui dagahan vahágiid buhtadanortnega čuovvu bargojovkui.
Bargojoavkku lea ásahan birasministeriija.
Urpo Vuolab nammaduvvui sámedikki várreovddasteaddjin meahcceráđđehusa Ohcejoga ovttasbargojovkui.
Sámedikki várreovddasteaddjin bargojoavkkus lea ovdal bargan Pentti Pieski, gii lea bivdán ođđa várreovddasteaddji nammadeami dan maŋŋá go son lea sirdásan meahcceráđđehusa bargin.
Sámi evttohasat girjerájusveahkkeruđaid lávdegoddái
Sámediggi evttoha oahpahusministeriijai sámiid ovddasteaddjiid ministeriija vuolde doaibmi girjerájusveahkkeruđaid lávdegoddái.
Lávdegoddi juohká girječálliide ja jorgaleaddjiide veahkkeruđaid ja stipeanddaid.
Ministeriija namuha lávdegoddái oktiibuot čieža lahtu ja daidda várrelahtuid.
Sámediggi ásahii evttohassan čuovvovaš olbmuid, geat ovddastit buot golmma Suomas hubmojuvvon sámegiela: Erkki Lumisalmi, Jouni Ilmari Jomppanen, Matti Morottaja, Anni Näkkäläjärvi, Hilkka Rasmus ja Rauna Paadar-Leivo.
Erkki Lumisalmi ovddasteaddjin Nuortalaškultuvrra doarjjafondii
Erkki Lumisalmi nammaduvvui sámedikki ovddasteaddjin nuortalaškultuvrra ođđa doarjjafondii (Kolttakulttuurisäätiö).
Sámi museafoanda (Saamelaismuseosäätiö) bivddii giđđat pateanta- ja registrerenráđđehusas lobi nuortalaškultuvrra doarjjafoandda vuođđudeapmái.
Lohpi foandda vuođđudeapmái bođii golggotmánus 2008.
Foandda ulbmilin lea doarjut ja ovddidit nuortasámiid kultuvrra ja bajásdoallat ja stivret nuortalaškultuvrra guovddáža, mii lea Čeavetjávrris.
Ulla Aikio-Puoskari (vástideaddji doaimmaheaddji)
Sámediggi giitá YLE Sámi radio doaimmahusa ja buohkaid earáid geat leat ieš guđet láhkái oassálastán neahttaaviissa doaimmaheapmái dahje addán materiála ja almmuhanvuoigatvuođaid.
Sámit - okta álbmot njealji riikkas
Sámit leat okta álbmot njealji riikka, Suoma, Ruoŧa, Norgga ja Ruošša guovlluin.
Sámepolitihkalaš čuoččuhusa mielde ” sámit leat okta álbmot, man oktilašvuođa riikkaid ráját eai oaččo rihkkut ”.
Sámiid váldegottiid rájáid rasttildeaddji oktiigullevašvuohta lea dán áigge nana vuođu alde ja oktasašbargu viiddis.
Oktasašbarggu dahket nu virggálaš sámeservodaga ovddasteaddjit, Suomas, Ruoŧas ja Norggas doaibmi sámeparlameanttat (saamelaiskäräjät / sámediggi / sametinget) go álbmotsearvvit, sierra surggiid ovddasteaddji dáidda- ja ámmátsearvvit ja oahppolágádusatge.
Sámeáššiid guoski oktasašbargu dahkkojuvvo maid riikkaid ráđđehusaid ja báikkálaš eiseválddiid dásis.
Dehálamos oktasaš árgabeaivve huksejeaddjit leat sámegielat radio ja TV, maid čuovvunvejolašvuođat leat viidánan interneahta mielde juohke beallai.
Dasa lassin priváhta olbmuid fuolke- ja eará oktavuođat ollet lunddolaččat riikkarájáid rastá.
Oktasaš giella dahká sámeguovllus oktasaš leavvanviidodaga maid sámegielat girjjálašvuhtii, musihkkai, ealligovvii ja dieđihangaskaomiide ja oktasaš doaibmaguovllu sámegielat teáhterii ja sierralágan dáhpáhusaide musihkkafestiválain girkobeivviide.
Julivgiela ja lullisámegiela hállet Norgga ja Ruoŧa guovlluin.
Nuortalašgiella fas lea gulahallangaskaoapmin Suoma ja Ruošša nuortalaččaid gaskkas.
Davvisámegiela geavahit árbevirolaččat Suoma, Ruoŧa ja Norgga guovlluin.
Dán áigge dan hállet maid Ruošša bealde.
Sámit leat árvvu mielde 60.000-100.000 gaskkas.
Njealje riikkas ássi sápmelaččat ávvudit oktasaš álbmotbeaivvi guovvamánu 6. beaivve.
Dalle sámit ávvudit miehtá Sámeeatnama.
Beaivi lea okta sámiid leavgabeivviin, muhto maiddái Suoma, Ruoŧa ja Norgga eiseválddit ávžžuhit atnit leavgga almmolaččat.
Sámiid álbmotbeaivi lea vel nuorra ávvudanbeaivi, suopmelaš almmenáhkkái dat merkejuvvui jagis 2004.
Álbmotbeaivvi birra mearriduvvui goit juo jagis 1992 Helssegis ordnejuvvon 15. sámekonfereanssas ja dan ruohttasat leat badjel čuođi jagi duohken, jagis 1917.
Dalle Norgga Troandimis ordnejuvvui vuosttas davviriikkalaš sámečoahkkin, man ulbmilin lei guorahallat sámiid eallinvejolašvuođaid ja váldit beali sámiide guoski gažaldagaide.
Gieđahallon fáttáin dehálepmosat ledje lihkadeapmái, eanageavaheapmái, boazodollui ja skuvlavázzimii guoski gažaldagat.
Vuosttas čoahkkima čuođenáre oasseváldi bohte Ruoŧas ja Norggas, iige historjjálaš čoahkkin vel oaivvildan jeavddalaš ja riikkarájáid rasttildeaddji sámeoktasašbarggu álggu.
Dattetge dan mearkkašupmi lei stuoris: vuođđu boahttevaš bargui lei huksejuvvon, ja sámiid oktasaš deaivvadeapmi fuomášuvvui.
Máŋgasat leatge dan mielas ahte sámiid politihkalaš diđolašvuohta badjánišgođii aiddo dalle.
Helssega gávpotdálu leavgaatnin sámiid álbmotbeaivve 6.2.2008.
” Eat leat goasge ádden doaibmat ovttas oktan álbmogin.
Ávvudemiin sii hállet máŋgga sierra sámegiela ja gárvodit báikkálaš gávttiide, muhto ávvudanbeaivi, leavga ja álbmotlávlla leat juohke sajis seammát.
Elsa Laula Renberg – sámeoktasašbarggu eadni
Jagi 1917 historjjálaš čoahkkima bovdii čoahkkái nissonsearvi ŠBrurskanken samisk kvindeforeningŠ, man njunnožis doaimmai aktiivvalaš nisu Elsa Laula (1877-1931).
Elsa Laula lei álgoálggus Ruoŧa sápmelaš, guhte náitalettiin Tomas Renbergiin Norgii, dovdojuvvui sohkanamain Laula Renberg.
Su sánit čoahkkima rahpansáhkavuorus buktet bures ovdan jagi 1917 čoahkkima ulbmila: ” Eat leat goasge ádden doaibmat ovttas oktan álbmogin.
Otne geahččalat vuosttas geardde čatnat - - - sámiid oktii ”.
Čoahkkin oaččui áigái dan ahte Ruoŧa Östersunddas ordnejuvvui juo maŋit jagi (1918) riikkaviidosaš sámečoahkkin, man guovddáš áššin ledje skuvlagažaldagat.
Norggas seammasullasaš riikkaviidosaš sámečoahkkin ordnejuvvui Deanu gielddas jagis 1919.
Elsa Laula lei juo ovdal váikkuhan aktiivvalaččat sámi searvedoaimma álgimii.
Son lei jagis 1904 Ruoŧas vuođđuduvvon vuosttas sámesearvvi, Wilhelmina-Åsele sámesearvvi, ságajođiheaddji.
Searvi doaimmai aktiivvalaččat ee. boazosápmelaččaid ja eanadoalliid soahpameahttunvuođaid ordnemis ja váikkuhii sámiid skuvladiliid ordnen komitea ásaheapmái.
Elsa Laula Renberg váikkuhii aktiivvalaččat sámeservviid vuođđudeapmái maid Norggas, gos vuođđuduvvojedje vihtta sámesearvvi jagiin 1906-08, datge Ruoŧa láhkai lullisámi guovlluin.
Finnmárkku guovllus sámeservviid vuođđudedje viššalit 1910–logus.
Searvedoaimma lassin Norgga ja Ruoŧa sámit geahččaledje 1900–logu álggus ovddidit áššiideaset maid aviissaid bokte.
Jagis 1904 Finnmárkkus vuođđuduvvon aviisa Sagai Muittaleagje (Ođđasiid muitaleaddji) báhcá historjái vuosttas sápmelaš riikkabeaialbmá Isak Saba (Sápp-Issát) oažžumis Norgga Stuorradiggái guovtti badjái (1906-1912).
Suoma sámiid searvedoaibma álggii nuppi máilmmisoađi maŋŋá, jagis 1945, go Samii Litto vuođđuduvvui eváhkkomátkkis Alavieskas.
Dan ovdal ledje suopmelaš Sámi ustibat vuođđudan Sámi Čuvgehussearvvi jagis 1932 Helssegis.
Searvi olggosaddigođii jagis 1934 sámegielat Sabmelaš – bláđi ja váikkuhii ovttas Samii Litto – servviin vuosttas sámeáššiid komitea ásaheapmái Suomas jagis 1949.
Samii Litto ánsun sáhttá lohkat maid Sámiid kristtalaš nuoraidskuvlla vuođđudeami Anárii jagis 1952 (-1993) ja Sámi musea rahpama olbmuide Anáris jagis 1962.
Sámi musea doaibmá ainge ja dat lea okta Suoma bivnnuhamos museain, gč. www.siida.fi.
Sápmelaččaid álbmotbeaivi váldojuvvo kaleandarii 2004
Lávlaga sániid lea čállán sámiid mearkaalmmái Isak Saba / Sápp-Issát (1875-1921).
Son lei oahpaheaddji ja eret Finnmárkku Unjárggas, vuosttas sápmelaš riikkabeaialmmái.
Saba dikta válljejuvvui álbmotlávllan 13. sámekonfereanssas Åres borgemánus 1986.
Lávlagii lea bidjan nuohta norgalaš Arne Sørlie.
Nuohtta dohkkehuvvui virggálaččat sámiid 15. konfereanssas Helssegis 1992.
Sámi soga lávlla lea jorgaluvvon guđa sámegillii ja maiddái suomagillii, man jorgalii Otto Manninen.
Dábálaččat dat lávlojuvvo čuoččat.
Isak Mikal (Mikkel) riegádii Per Sabbasena ja Britha Aikio čieža máná bearrašii nubbin nuoramus mánnán.
Su áhčči lei gávpejas, šibitdoalli ja guolásteaddji, ja danin bearaš suittiige ássat stuorát ja buoret viesus go máŋgasat earát.
Maŋŋá Saba mánnávuođa ruoktu lea divvojuvvon ja lea dál oassi Várjjat Sámi Musea (Varanger Sámi museum) čájáhusa.
Saba dovdet erenomážit das go son lea čállán sániid sámiid álbmotlávlagii, muhto son lei maid sápmelaš oahpaheaddji ja politihkkár.
Vuosttas sápmelaš riikkabeaialmmájin Norgga Stuorradikkis jagiin 1907-1912 son ovddastii Finnmárkku bargiidbellodaga.
Saba válljejuvvui riikkabeivviide, dasgo son lihkostuvai doalvut ovddosguvlui sámiid vuoigatvuođaid guoski prográmma, mas deattuhuvvui earet eará sámegielat ipmilbálvalusaid ja Biibbaliid dehálašvuohta sihke gáibiduvvojedje ovttalágan eanaoastinvuoigatvuođat.
Dalle go Saba váikkuhii Norggas elle vel virggálaš dáruiduhttinpolitihka áiggi ja sámegiela ja sámekultuvrra geahččaledje jávkadit.
Sámi aviisa Nuorttanáste almmustahtii Saba jápmima maŋŋá muitočállosa, man mielde sámit ledje manahan dehálaš ovddasteaddjiset, guhte guđii maŋŋásis sohkabuolvvaid čađa ealli árbbi.
Guldal ja lávllo davvisámegillii
geresskálla máđii miel.
Dearvva dutnje, ráfi ruohtas !
Sámiid leavga spiehkkasa čielgasit Davviriikkaid leavggain, main buohkain libardit ruossagovadagat.
Sámi leavgga rukses gierdu govvida beaivváža ja alit gierdu mánu.
Leavgga govvatemá boahtá meavrresgáris ja Ruoŧa sápmelaš Anders Fjellnera (1795–1876) divttas Biejjie-baernie dahjege Beaivvi bártnit.
Vuosttasin iežas leavgga sámiide evttohii dáiddár Synnøve Persen, guhte maid plánii iežas leavgaevttohusa.
Persena golmmaivdnásaš leavgga gerge geavahit ee. Álttá čáhcefápmorusttega ja dulvadeami vuosttildeami oktavuođas 1970- ja 1980-loguid molsašumis, muhto dat ii báhcán atnui dađi guhkit áigái.
Suoma, Ruoŧa, Norgga ja Ruošša sámiid oktasašbargoorganisašuvdna Sámiráđđi (Samerådet / Saami council) mearridii ordnet leavgga plánengilvvu 1980-logus.
Vuoitán leavgga plánii Norgga sápmelaš Astrid Båhl.
Su plánen leavggas čuvget šerres ruoksat, alit, fiskat ja ruoná.
Seamma ivnniid leat árbevirolaččat geavahan sámegávttis.
Leavga dohkkehuvvui sámiid virggálaš symbolan sámiid 13. davviriikkalaš konfereanssas Åres borgemánu 15. beaivve 1986.
Sámiin leat dál 11 oktasaš leavgabeaivvi, mat leat dohkkehuvvon sámekonfereanssas.
Suoma sisáššiidministeriija ávžžuha sámi leavgabeivviide maid oktasaš leavgaatnima.
Leavgga atnimis galgá čuovvut iešguđege riikka lágaid.
Priváhta olbmuin, servošiin ja fitnodagain lea ávvudeami, gudnejahttima dahje morraša čájeheami dihte friijavuohta atnit Sámi leavgga muđuige go virggálaš leavgabeivviin.
Sámiid leavgabeaivvit
Guovvamánu 6. beaivve 1917 dollojuvvui Norgga Troandimis vuosttas sámečoahkkin, gosa ledje čoahkkanan sihke davvi- ja lullisámit.
Suoma Sámediggi, vuođđuduvvui iežas lágain jagis 1995.
Dat rahppojuvvui virggálaččat 2.3.1996.
Márjjabeaivve áigi kaleandaris molsašuddá ja beaivvi sáhttá ávvudit sierra riikkaid Márjjabeaivve mielde.
Almmolaš ávvudanbeaivi.
Sáhttá atnit leavgga sierra riikkaid mihcamárbeaivvi mielde.
Ovttastuvvan nášuvnnat lea namuhan 9.8. riikkaidgaskasaš álgoálbmogiid beaivin.
Sámi leavga dohkkehuvvui Sámiid 13. konfereanssas 15.8.1986 Åres Ruoŧas.
Sámiráđđi vuođđuduvvui virggálaččat sámiid 2. davviriikkalaš konfereanssas 18.8.1956 Norgga Kárášjogas.
Ruoŧa Sámediggi (Sametinget) vuođđuduvvui iežas lágain jagis 1992.
Dat rahppojuvvui virggálaččat 9.10.1989.
Suomas addojuvvui ásahus Sámi Parlamentta birra 9.11.1973.
Son lei Norgga Stuorradikki lahttun guokte baji (1906-1912) bargiidbellodaga ovddasteaddjin.
Anders Fjellner riegádii olggos Ruoŧa Härjedalenis čakčamánu 18. beaivve jagis 1795 sámebearrašii.
Fjellner jođii báhppanvihaheami maŋŋá vuos sárdnideaddjin Čohkkerasas ja Gárasavvonis.
Máidnasa mielde son lei nu oanehaš, ahte sárdnestuolusge fertii čuožžut beaŋkkaža alde.
Barggus lassin Fjellner mearkugođii nášuvnnaromantihkalaš jurddašanvuogi váikkuhusas muitui maid sámi kulturárbevieru, nugo luđiid, juigosiid, myhtaid, legendaid ja lávlagiid.
Son jorgalii dáid sámegielat teavsttaid nu, ahte maid earáin go sámegielagiin lei vejolašvuohta oahpásmuvvat daidda.
Fjellner muitaliii ahte son lea sierra guovlluin Sámis gullan dáid álbmotdivttaid, maid lea merkon muitui.
Maŋit buolvvaide buoremusat seilon Biejjie-baernie – dikta lea stiilla, mihtu ja sisdoalu dáfus nu čehpet čállojuvvon, ahte dát jáhkkimis ii leat dušše njálmmálaš álbmottradišuvdna.
Fjellner bekkii leat movttegis ja áŋgiris guldaleaddji ja erenomáš buorre máinnasteaddi ja dát lea muhtin oassái váikkuhan dasa, ahte máŋggat sámekultuvrra dutkitge leat boahtán dan bohtosii ahte dikta lea árbevirolaš álbmotdikta, muhto maid okta ovdamearka girječálli dáidduin.
Sámi levgii heakka bossu Anders Fjellnera dikta Beaivvi bárdni lea myhtalaš sáŋgárepos.
Das beaivvi bárdni vuolgá jiehtanasaid eatnamii, ráhkistuvvá doppe jiehtanasa niidii ja loahpas náitala suinna.
Sudnuide riegádit Gállabártnit (Gaalla-baernie), geat leat sámiid máddarat.
Dás maŋŋelebbos álgooassi Fjellnera guhkes diktemušas, mii muitala Beaivvi bártni soagŋus jiehtanasaid máilbmái.
Fjellnera álgogiella lei lullisámegiella, mas dikta lea jorgaluvvon davvisámegillii (Harald Gaski), anárašgillii (Ilmari Mattus) ja eaŋgalsgillii (Tr.
Girkus lea čađat leamašan stuorra mearkkašupmi sápmelaččaide ja sámegiela geavaheapmái.
Ovdal almmolaš oahppogeatnegasvuođaskuvlla áiggi álbmotoahpahusas vástidii girku ja sámegielat girjjálašvuohta álggii girkolaš teavsttain.
Girkolaš doaimmahusat degomat gásta, vihaheapmi ja hávdádeapmi sáhttet doaimmahuvvot anáraš- ja davvisámegillii.
Girkolaščoahkkin vuođđudii giđđat 2008 sámebarggu čálli virggi, man sajuštanbáikin lea Oulu bismagotti duopmokapihttal.
Sámebarggu čálli virgi lea ollesgirku virgi, man bargun lea sápmelaččaid girkolaš barggu ja iešguđetlágan fidnuid koordineren ja dan lassin Barentsa guovllu sámiid girkolaš oktavuođaid dikšun.
Sámebáhpa virgebáiki lea Anára searvegottis, muhto su bargogieddin lea olles sámiid ruovttuguovlu.
Sámebáhpa bargun lea bálvalit sámiid ruovttuguovllu searvegottiid ja fállat sámegielat girkolaš bálvalusaid.
Ráđđádallangotti bargun lea ovddidit sápmelaččaid girkolaš barggu ja duvdit sámebarggu čálli barggu áššedovdiorgánan.
Girku bargá sámebarggu olis davviriikkalaš ovttasbarggu ja ordne ee. juohke njealját jagi ekumenalaš Sámi girkobeivviid.
Čuovvovaš girkobeaivvit ordnejuvvojit Norgga Mo I Ranas 9.-11.8.2013.
Sámi giellaláhka guoská maiddái girku ja earenoamážit Oulu bismagotti.
Jagi 1994 fápmui boahtán girkoláhkii čállojuvvui njuolggadus mii guoská dán.
Dát geatnegahttá sámegielaid oidnot maiddái ovdamearkka dihtii girkolaš almmuhusain.
Sámegielat girjjálašvuohta
Girku virggálaš girjjiid, degomat ipmilbálvalusgirjji ja doaimmahusaid girjji, jorgališgohte sámegillii 1990-logus ja dat gárvvásmuvve 2002.
Davvisámegielat Ođđa Testameantta jorgalus almmustahttui jagi 1998.
Davvisámegielat Boares Testameantta jorgalusbargu álggii 1998 ja bargu joatkašuvvá ain.
Mánáid biibbal lea almmustahtton davvisámegillii ja anárašgillii.
Anárašgielat sálbmagirji almmustahttui jagi 1993 ja oasit Girkogiehtagirjjis jagi 2000.
Sámegielat bálvalusaid oažžun girkolaš doaimmahusaid, degomat hávdádusaid, gástta ja vihaheami oktavuođas lea vejolaš sámiid ruovttuguovllus, mii lea sámebáhpa doaibmanguovlu.
Sámegielat ja guovttegielat meassut doaimmahuvvojit Anára ja Ohcejoga guovlluin.
Sámiid ruovttuguovllus ii leat vejolašvuohta oažžut sámegielat bálvalusaid diakoniijabarggu ja bajásgeassinbarggu olis, daningo eai gávdno sámegielat bargit.
Danin ovdamearkka dihtii sámegielat rihppaskuvla ii ollašuva Suomas.
Sámegielat bargiin lea vátnivuohta.
Sámegielat girkogiehtagirjjit gávdnojit čujuhusas www.sakasti.fi
Tamperelaš Matti boahtá Sápmái ja hálida oahpásmuvvat Sámedikki doaimmaide.
Matti deaivá ee. Sámedikki ságajođiheaddji.
Sámi hálddašanguovllut
Suomas, Ruoŧas ja Norggas leat iežaset hálddašanguovllut, mat leat meroštallon lágaiguin. Daid sáhttá atnit maid sámi kultuvrra váimmusguovlun (geahča gártta).
Dát guovllut doibmet máŋggaid, erenomážit sámeálbmoga guoski lágaid váldoheivehanguovlun ja dain lea mearkkašupmi sámiid gielalaš, kultuvrralaš ja oahpahussii guoski vuoigatvuođaid ollašuvvamii.
Suoma láhkamearrádusain
sámiid virggálaš ruovttuguovlu meroštallojuvvui juo 1970–logus.
Sámediggái lágas mearriduvvon iešstivrejupmi guoská ruovttuguovllu, mii lea otne maid sámi giellalága váldoheivehanguovlu.
Dat oaivvilda ahte sámiid iežaset gillii guoski vuoigatvuođat, nugo vuoigatvuohta geavahit sámegiela eiseválddiin áššiid divššodettiin ja virggálaš orgána čoahkkimiin dahje vuoigatvuohta oažžut bálvalusa sámegillii, leat fámus dán guovllus viidásabbot go eará guovlluin riikkas.
Sámiid ruovttuguvlui gullet ollásit Eanodaga, Anára ja Ohcejoga gielddat ja Soađegili gielddas dan davveoassi (Vuohču gili guovlu dahjege Lappi bálgosa guovlu).
Sámiid ruovttuguovllu gielddat ožžot sierra stáhtadoarjaga sámegiela ja sámegielat oahpahusa ordnemii.
Dasa lassin vuođđooahpahusláhka gáibida, ahte sámiid ruovttuguovllus ássi sámegielat oahppi oahpahus addojuvvo eanaš sámegillii.
Sámiid ruovttuguovllu gielddat ožžot sámedikki bokte jahkásaččat stáhtadoarjaga sámegielat buresbirgenbálvalusaid ordnemii.
Seamma áigge ng. sámi giellalágain (Lag om rätt att använda samiska hos förvaltningsmyndigheter och domstolar) ásahuvvui maid láhka suomagiela ja meän giela geavaheamis eiseválddiin ja duopmostuoluin.
Lágaid ásaheami ulbmilin lei ee. nannet álbmotlaš vehádagaid ja daid gielaid sajádaga ja dahkat vejolažžan dan, ahte Ruoŧŧa sáhtii ratifiseret Eurohpa ráđi 1990-logus fápmui boahtán guokte vehádatsoahpamuša.
Sámegiela hálddašanguvlui gulle álggos Girona (Kiruna), Váhčira (Gällivare), Johkamohki (Jokkmokk) ja Árjjatluovi gielddat.
Ođđajagimánus 2010 bođii fápmui ođđa láhka álbmotlaš vehádagaid ja vehádatgielaid birra.
Ođđa láhka bođii atnui daid vehádatgiellalágaid sadjái, mat ledje ovdal fámus.
Lága mielde sámegiela sáhttá geavahit dáid gielddaid hálddahuseiseválddiin ja duopmostuoluin.
Dasa lassin láhka geatnegahttá hálddašanguovllu gielddaid ordnet sámegielat ovdaoahpahusa ja boarrásiid fuolahusa daidda geat dan hálidit.
Jagis 2009 Ruoŧas bođii fápmui maid ođđa almmolaš giellaláhka.
Láhka nanne ruoŧagiela sajádaga riikka váldogiellan.
Láhka deattuha maid, ahte buohkain, geat gullet álbmotlaš vehádahkii, galgá leat vejolašvuohta oahppat, ovddidit ja geavahit vehádatgiela.
Sámegiela guoski njuolggadusat laktojuvvojedje juo ovdal ásahuvvon sámeláhkii ja dat bohte fápmui jagi 1992 álggus.
Dát leat árbevirolaččat davvisámegiela guovllut.
Jagi 2006 álggu rájes sámi hálddašanguovlu viidánii Divttasvuona (Tysfjord) gildii, mii lea julevsámegiela guovddáš.
Jagis 2008 dasa laktásii maid Snåsa (Snåasa), man sáhttá atnit oktan lullisámegiela árbevirolaš guovlluin.
Jagis 2010 hálddašanguvlui searvvai Loabáha (Lavangen) gielda.
Sámi hálddašanguovlu lea sámi giellanjuolggadusaid heiveheami váldoguovlu maid Norggas.
ŠSámi giellaláhkaŠ dorvvasta vuoigatvuođa geavahit sámegiela eiseválddiin, riektelágádusas ja sosiála- ja dearvvasvuođafuolahusas.
Njuolggadusat gusket maid girkolaš bálvalusaid ja oahpahusa.
Buot hálddašanguovllus doaibmi skuvllat čuvvot sámi oahppoplána, mii lea bálddalas álbmotlaš (Norgga) oahppoplánii.
Buot oahppiin, geat vázzet skuvlla hálddašanguovllus, lea vuoigatvuohta oažžut sihke sámegiela ja sámegielat oahpahusa.
Riikka eará guovlluin vuoigatvuođat leat gáržžibut.
Geahča oanehisvideo davvisámegiela bustávain.
Geahča ja oahpahala cealkit !
Buvttadeapmi: Sámi oahpahusguovddáš 2008
Geahča oanehisvideo nuortalašgiela dilis.
Nuortalašgiela lea vejolaš lohkat vuođđoskuvllas, muhto dakkár mánát ja nuorat, geain nuortalašgiella lea eatnigiellan, leat hui unnán.
Buvttadeapmi: Sámi oahpahusguovddáš 2006
Geahča oanehisvideo anárašgiela dili birra
Rap artista Amoc alias Mikkâl Antti Morottaja dahká musihka anárašgillii.
Amoca ja rap musihka bokte maid mánát beroštišgohtet giela hállamis.
Bagadallan / čuohppan: Ima Aikio-Arianaick, govven: Antti Kyrö
Buvttadeapmi: Sámi oahpahusguovddáš 2004
Go hállat sámegiela birra, de eat oaivvil dušše ovtta giela.
Sámegielat gullet uralilaš giellagotti suopmelaš-ugralaš suorgái ja dat leat nuortamearasuopmelaš gielaid lagamus sohkagielat.
Nuortamearasuopmelaš gielain stuorámusat leat suoma- ja esttegiella.
Sámegielat fas juhkkojuvvojit oarje- ja nuortasámegielaide.
Ránnjáguovlluid sámegielat sulastahttet muhtumin nu ollu nuppiideaset ahte dáid gielaid hállit bastet áddet nuppiideaset.
Dábálaččat goit gielaid gaskasaš ráját leat čielgasat iige nuppi sámegiela hálli ádde nuppi, jos ii oahpahala su giela.
Gielaid gaskasaš áddema leat ovddidan daid gaskasaš oktavuođat ja geavaheapmi seamma guovlluin.
Gártii merkejuvvon gielaid gaskasaš ráját čujuhit gielaid árbevirolaš geavahanguovlluide.
Sámegiela hálli olbmuid mearis eai leat dárkkes dieđut.
Sámegielaid sajádat lea leamaš guhká heittot ja dan lea sáhttán almmuhit heaggačállái eatnigiellanis (Suomas) easkka dalle go vuosttas sámi giellaláhka bođii fápmui jagis 1992.
Sámegiela hállit leat dán áigge measta álo guovtte- dahje juoba golmmagielagat, iige veahkadatgirjjiide sáhte almmuhit eatnigiellan go ovtta giela dušše.
Navdimis sámegielaid hálliid mearri lea buohkanassii 30.000-50.000 gaskkas.
Suomas hállet golbma sámegiela
Dat lea Davviriikkain eanemus geavahuvvon ja maid Suoma stuorámus sámegiella.
Dan árbevirolaš hállanguovllut Suomas leat Ohcejohka, Anár, Eanodat ja Soađegili davveoassi.
Davvisámegiela ealáskahttin guhká bistán láttiiduhttin-, dáruiduhttin- ja ruoŧaiduhttinbaji maŋŋá álggii juo 1960- ja 1970-loguin ja giella gullo ja oidno dál miehtá sámeguovllu.
Davvisámegiela ovttalágan davviriikkalaš ortografia dahjege čállinvuohki dohkkehuvvui jagis 1978.
Dan rájes sámegielat girjjálašvuohta lea olggosaddon eanet go ovddit jahkečuđiin oktiibuot ja dat lea juksan lohkkiid viidásabbot go goasge ovdal.
Guokte eará sámegiela, mat hállojuvvojit Suomas, leat anáraš- ja nuortalašgiella (anarâškielâ, sääŠmkiõll).
Daid goappašagaid hállet eatnigiellaneaset sullii 300 olbmo.
Anárašgiela dilli lei hui váttis vel 20 jagi dás ovdal.
Aktiivvalaš Anárašgiela searvvi ja iešguđetlágan giela ealáskahttindoaimmaid vehkiin giella lea ožžon ođđa hálliid ja ealáskahttindoaimmat joatkašuvvet oppa áigge.
Anárašgiela gielaealáskahttimis leamašan čielgasit ávki.
Anárašgiela riektačállinvuohki, ortografia, dohkkehuvvui jagis 1992.
Anára girkosiiddas jagis 1997 álggahan anárašgielat giellabeassi joatká doaimmas gieldda beaivedikšobáikin, man Anára gielda skáhppo oastinbálvalussan Anárašgiela searvvis.
Anárašgielat vuođđooahpahus álggahuvvui 2000 – logu álggus.
Mannan jagiid Anára girkosiiddas skuvllaset álggahan anárašgielat oahppiid joavku lea leamaš stuorát go davvisámegielat oahpahusjoavku.
Nuortalašgiela árbevirolaš guovlu ollá Norgga Njávdámis (Neiden) Ruošša Beahcámii ja Doalláma Lappii.
Guovlu lea otne golmma riikka siste.
Ovdal máilmmisođiid nuortalašgiela hálle árvvu miel muhtun duhát olbmo.
Otne nuortalašgiela eatnigiellan hálli olbmot leat árvvu mielde 300.
Soađit biđgejedje nuortalaččaid árbevirolaš siidaássama, sosiálalaš ja sohkastruktuvrraid ja heajudedje seammás maid giela sajádaga.
Maiddái nuortalašgiella lea ealáskahtton máŋggaláhkai.
Nuortalašgielat giellabeasseiskkadallan álggahuvvui Čeavetjávrris jagis 1993.
Doaibma joatkašuvai jagi 1997 rájes gieldda ja das maŋŋá sámedikki EU-fidnuid vehkiin.
Nuortalašgiella oahpahuvvo vuođđoskuvllas ja dat lea oahpahusgiellan smávva oahppijovkui.
Yle Sámi radio sádde prográmmaid Suoma buot golmma sámegillii.
Anáraš- ja nuortalašgielat sáddagiid ossodat lea goit čielgasit uhcit go davvisámegielat sáddagiid.
Oulu universitehta Giellagas-instituhtas lea riikkaviidosaš spesiálabargu sámegiela alla oahpahusas ja dutkamušas Suomas
Helssega universitehta sámegiela dutkamuš
Anáraččat - Anárašgiela searvvi ja Sámemusea Siidda buvttadan diehtopakeahtta
Nuortalaččat - Sámemusea Siidda buvttadan diehtopakeahtta
Ruovttueatnan gielaid dutkanguovddáš dahká maid sámegiela giellagáhttenbarggu
Ruovttueatnan gielaid dutkanguovddáš: Álgu – sámegielaid sániid álgovuolgga
Davviriikkalaš sámegiela lávdegoddi almmustahttá giellasiidduid www.giella.org
Geahča oanehisvideo muohtateáhtera birra Ante-gánddaža áhčči hukse juohke dálvve muohtateáhtera Skábmagovat-filbmafestivála várás.
Dán vuoro Ante hálida leat mielde huksenbargguin.
Váldoolbmot: Ante ja Oula Heatta
Buvttadeapmi: Sámi oahpahusguovddáš, YLE Sámi Radio, YLE TV2, 2008
Geahča oanehisvideo davviriikkalaš girjebusse birra.
Suoma ja Norgga rájá alde, Deanu leagis johtá girjebusse.
Busse johtá giliid ja skuvllaid mielde goappat beal rájá.
Váldoolbmot: Päivi Laivamaa, Sisko Länsman, Njuorggáma vuolledási oahppit.
govven / čuohppan: Kauko Mustonen
Sámi girjjálašvuohta
Leudd dahjege nuortalaš lávlla lea árbevirolaš nuortalaš lávlunvuohki.
Leuddat sáhttá maid beare ja gos beare.
Filmmas oahpásmuvvat Eliasii sihke su áddjubii Hennai ja sudno gaskavuhtii leuddii.
Sámemusihkka lea otne seaguhus ođđa ja boares musihka.
Sámemusihka ruohttasat leat čiekŋalasas árbevirolaš sámemusihkas juoigamis, leu ’ ddis ja livđes, mat leat árbevirolaš sámemusihka šlájat Suoma beale sámeguovllus.
Eará sámemusihkka árbevirolaš lávlunmusihkkašlájaid lassin gávdno buot vejolaš musihkkašlájain rápmusihkas dánsunmusihkkii.
Árbevirolaš sámemusihkas leat máŋga vuođđoprinsihpa, mat leat ovttaláganat Viesttar-Sibirijá moanaid eamiálbmogiid musihkain.
Dát álbmogat leat ee. nenetsat, enetsat, nganasanat ja selkupat.
Dehálamos ovttastahtti bealli lea dat, ahte musihka olggosbuktima gaskaoapmi lea olbmo jietna, eaige čuojanasat leat geavahuvvon.
Nubbi dehálaš ovttastahtti bealli lea dat, ahte musihkka ovdanbuktojuvvo okto.
Dát prinsihpat dollet deaivása árbevirolaš sámemusihkas.
Dat lea davvisápmelaččaid árbevirolaš musihkka ja daddjojuvvo ahte dat lea okta Eurohpa boarrásamos musihkkaárbevieruin, mii lea ain eallimin.
Juoiggus dahjege luohti lea okto ovdanbuktojuvvon lávlunmusihkka.
Luođi sáhttá rohttestit measta mas beare, dábálaččat luđiin čujuhuvvo dihto olbmui ja buot áššiide, mat sutnje laktásit.
Dat guhte juoigá, ii juoigga luođi, muhto baicce juoigá geannu (dan geasa luohti guoská).
Juoigat sáhttá olbmuid lassin báikkiid, ealliid, luonddu dahje man beare eará, man juoigi hálida juoigat.
Davvisápmelaš juoigamis leat máŋggat báikkálašvuogit ja nannosepmosit earránit nuppiineaset Eanodaga-Guovdageainnu ja Deanuleagi juoiganárbevierut.
Anáraččaid árbevirolaš musihkka lea livđe.
Livđe-árbevierus lea oktavuohta davvisápmelaš luđiide.
Livđet leat ee. olbmuid ja ealliid birra.
LeuŠdd sisttisdoallá olbmuid, eallinbirrasa ja báikkálašhistorjjá govvideaddji njálmmálaš árbedieđu.
Vassi Semenoja, okta Suenjela leuŠdd-árbevieru meašttiriin, lea govvidan leuŠdd ná: ” LeuŠdd muitala das, mo olbmot leat eallán. ”
Baicce oktavuohta gárjilaš ja ruoššabeale árbevirrui lea nanus.
LeuŠddiin govviduvvojit dihto olbmo eallima dáhpáhusat dego ráidun.
Eará árbevirolaš sámi lávlunmusihkkastiillat ovddabealde máinnašuvvon stiillaid lassin lea ee. vuolie, mii lea lullisámiid árbevirolaš musihkka.
Lullisámeguovlu ollá Ruoŧas ja Norggas máŋggaid čuđiid kilomehteriid poláragierddu máttabeallái.
Ođđa sámemusihkka
Sámi populáramusihka ovdánupmi álggii 1970-logus, go Nils-Aslak Valkeapää almmustahtii jietnaskearru ” Vuoi Biret-Máret, vuoi ”.
Dat lei vuosttas skearru, mas juoiganárbevierru lei ovttastahtton oarjeriikkaid čuojanasaide.
Valkeapää leat čuvvon máŋggat sámeartisttat, geain riikkaidgaskasaččat dovdosepmosat leat Mari Boine ja Wimme.
Máŋggat musihkkafestiválat sihke sámeradio ja – televišuvdna doalahit badjin ođđaáigásaš hui ealli sámi musihkkakultuvrra.
Miesi riegádeapmi álggaha bohcco jagi
Bohccot čoahkkanišgohtet árbevirolaš guottehanguovlluide miessemánu álgogeahčen.
Boares álddut máhttet johtit ieža, muhto badjeolbmot gártet belohahkii stivret ealu ravddamuš bohccuid.
Luovaseallu dahjege varris bohccot bissot guottetáiggi sierra ja daid lea oalle bargu guođohit.
Váldoguottet lea miessemánu 18. beaivve.
Miessemánu loahpa rádjai stuorámus oassi misiin lea riegádan.
Dat geahpeda badjeolbmuid geassebargguid, muhto viiddes gárddiin eana guorbá johtilit ja geahpeda bohccuid muđuige vátna guohtoneatnamiid.
Boazosápmelaččas lea dasto boazobargguin friija gitta mearkumiidda.
Miesemearkun álggahuvvo mihcamáraid áigge, goas oppa bearaš fárre duoddarii ássat.
Duoddaris ássojuvvo lagamustá goađis dahje lávus, mii addá mánáide buori ja rivttes gova sámi eallinvuogis.
Mearkumiid gaskkas olbmot guolástit ja golahit áiggi earáiguin, dasgo buohkat leat čoahkkanan seamma badjesiidii.
Geassit bohccot bálget ja danin sirdásit duoddarii ja čoahkkanit stuorra čoran.
Dat vuodjeluvvojit áidái, gos guhtege boazoeaiggát njoarosta iežas miesi gitta ja merke dan iežas merkii.
Áiddis mánát ohppet dovdat mearkkaid ja seammás iežaset bohccuid olgohámi vuođul, njoarostemiin misiid gitta ja merkemiin daid.
Miesit merkejuvvojit ihkku, dasgo dalle miessi čuovvu buoremusat álddus.
Badjeolbmot gohcet geassit ijaid ja ođđet beivviid.
Merkenáigi bistá sullii mánotbaji.
Mearkumiid maŋŋá bohccot ožžot leat ráfis duoddaris čavčča rádjai.
Ovdal čakčabargguid badjesápmelačča bargui gullet murjen, gámasuinniid čuohppan, guolásteapmi ja jeahkáliid čohkken.
Muđuige čakčat badjeolbmot ráhkkanit dálvái ordnemiin mohtorgielkkáideaset ja boazodoalus dárbbašlaš eará bargoneavvuideaset.
Boazobarggut joatkašuvvet fas čakčamánus.
Go muohta lea eatnamis ja čázádagat jikŋon, bohccot čohkkejuvvojit áidái rátkima várás.
Dalle bohccot lohkkojuvvojit ja njuovvanbohccot rátkojuvvojit.
Rátkima maŋŋá álgá bohccuid guođoheapmi.
Dalle eallu sirdojuvvo álo dakkár eatnamiidda, gos lea buorre guohtun.
Gaskadálvve muhtun guovlluin badjealbmát bivdet rievssahiid guođoheami lassin, jos guohtun lea nu buorre, ahte báhcá áigi rievssatbivdui.
Giđđat sáltejuvvojit bierggut geasi várás ja goikaduvvojit olgun biekkas ja beaivvážis.
Bohccuid guođoheapmi bistá gitta miessemánnui.
Dálveáigge dálkedilli váikkuha badjeolbmo bargomearrái.
Jos lea fuones guohtondilli, bohccot lihkadit eanet go dábálaččat.
Bohccuid uhcage heađušteapmi dagaha dalle stuorra vahága ja lassebarggu.
Giđđadálvve merkejuvvojit goddin báhcán čearpmahat duoddaris ja seammás gáldejuvvojit sarvát, vai dat livčče maŋit dálvve spáillihin ja geavaheamis niesteboazun.
Giđđat badjeolbmot gártet ássat barttain mánotbajiid ja fáktet iežaset siidda bohccuid, dasgo garra cugŋo áigge bohccot sáhttet johtit guhkás iežaset siiddas ja mastat eará siidda ellui.
Siidda bohccuid ferte dávjá čohkket, vai ránját sáhttet geassit mastan bohccuideaset eret.
Seamma láhkái gártet fitnat ránjáid siidda luhtte viežžamin iežaset bohccuid.
Bargobeaivvit álget dalle árraiđit ja nohket maŋŋiteahket.
eallu = eallu mas leat sierra eaiggádiid bohccot
siida = eallu mas leat buot ovtta eaiggáda bohccot
guottehit = bohccot guddet olbmo geahču vuolde
guohtoneana = eana gos boazu váldá biepmu
bálggadat = divreáigi (ee. čuoikkaid ja lávžoid) mii dagaha ahte bohccot čoahkkanit čorragiidda
gárdi = áidi gos bohccuid giehtadallet
niesteboazu = boazu mii váldojuvvo biebmun
rátkin = rátkojuvvojit bohccot, mat báhcet eallit ja mat njuvvojuvvojit
guođoheapmi = bohccuid bearráigeahčču
mastat = siidda bohccuid gártan vieris siiddaide
gámasuoidni = suoidni mii geavahuvvo goikkehis
Nuortalaččain leat njeallje sierralágan gahpermálle, main lea erenomáš mearkkašupmi.
Guđege gahpira oažžu geavahit dušše dihto siviilasehtui gullevaš olmmoš.
Geahča oanehisvideo Anni-Saara ja sámegávtti birra
Anni-Saarai sámegákti lea buoremus, lagaš ja hui dehálaš bivttas.
Atnudiŋggaid mállet ja hervenstiillat vuođđuduvvet boares atnudiŋggaide, maid dolin measta juohkeokta galggai máhttit duddjot.
Ámmátolbmot nugo niibečeahpit, snihkkárat, goarrut dahje gođđit eai gávdnon.
Otne sámi duodji lea dávjá dáiddaduodji ja das lea boahtán máŋgasii ealáhus dahje ealáhusa oassi.
Čábbát hervejuvvon niibbit, náhpit (bohcco bahčinlihtti), guvssit (juhkanbollu) ja silbalihtit leat máŋgasiidda hearvadiŋggat, maid eai ráske geavahit nu mo daid vuođđomálliid leat jahkeduháhiid geavahan.
Sámi dáiddárat hutket oppa áigge árbevirolaš materiálaid, hámiid ja hervenvugiid heiveheaddji ođđa málliid, čiŋaid, gárvvuid ja atnudiŋggaid.
Sámi giehtaduodji lea álgoálggus iešalddes funktionála, árgabeaivve dárbbuide dahkkon.
Liikká dat galgá leat maid čáppa čalbmái ja vuogas gihtii.
Johtti eallinvuogi ja lagaš luondogaskavuođa geažil ii duddjojuvvon miige dušši dahje dárbbašmeahttun gálvu.
Stuorra oassi materiálain lei ja lea ainge oažžumis iežas ássanguovllu luonddus.
Duojárat leat oahppan atnit ávkin ovdamearkka dihte bohccos ja muoras measta buot osiid.
Soagisge dohkkejit duodjemateriálan muorraávdnasa lassin maid bárku, beassi ja veattit.
Duodji juhkkojuvvo dábálaččat dipma ja garra materiálaide.
Albmát fas leat duddjon diŋggaid garra dávttis, čoarvvis, muoras ja metállas.
Sámi duodjái lea mihtilmas dat ahte materiálaid iešvuođaide vuogáiduvvan leamašan dehálut go materiálaid ávnnasteapmi.
Ovdamearkka dihte guvssit, mat duddjojuvvojit báhkis, ja eará atnulihtit leat gohppojuvvon báhki iežas šaddansijaid čuovvumiin.
Boarrásamos árbevieru sámi duojis ovddastit čoarve-, dákte-, muorra- ja náhkkeduojit.
Datneárppu ráhkadeami, bárgideami ja tekstiiladuoji sápmelaččat leat oahppan belohahkii eará álbmogiin.
Silba geavahuvvo boahkána hervemis ja soljjuin, muhto maid juhkanlihtiin, suorbmasiin, beallječiŋain ja čeabetčiŋain.
Dákte- ja čoarvedujiid materiálan geavahuvvojit bohcco čoarvedákti, eará dákteoasit ja gusa ja ealgga čoarvvit.
Dávttis ja čoarvvis duddjojuvvojit basttet, njuikumat, lávkačoarvvit, nállogoađit, niibenađat – dán áigge maid ciŋat.
Dasa lassin vuodjuduvvon čoarvehervemat adnojuvvojit máŋggain muorradiŋggain, dego guvssiin, náhpiin, vuodjen- ja mátkesoppiin, boahtaliin ja giissáin.
Sámi ornamentihkka lea valljásamos ja čábbasamos aiddo čoarve- ja dáktedujiin.
Hearvagovadagat graverejuvvojit dábálaččat niibenjuniin ja ivdnejuvvojit leaibebárkogolgosiin dahje gunain.
Daid duddjojit soahkebáhkiin dahje sieđgga veaddebáhkiin.
Muoras duddjojuvvojit maid sabehat, reagat, fatnasat, gerresat ja giissát.
Bohcco gápmasiin ja gállonáhkiin duddjojuvvojit dálvvi várás liegga goikkehat ja gistát.
Miesenáhkis ráhkaduvvojit ee. gahpirat ja rávesbohcco náhkis beaskkat.
Navildeami, ostema, buhtisin faskuma ja meaidima maŋŋá sáhttá ráhkadit sistti.
Čáppaivnnat sisti gierdá bures anu ja das duddjojuvvojit ovdamearkka dihte lávkkat, sálte- ja káffeseahkat, gápmagat, stohpoloabáhat ja dán áigge ee. mátketelefonskuohput.
Sámi duojáriin leat Davviriikkain iežaset searvvit, mat fuolahit ee. vuovdin- ja čájáhusdoaimmas.
Suoma bealde doaibmi Sámi duodji - searvi ordne čájáhusaid ja bagadeami sihke lágida eakti sámedujiid vuovdimassii.
Searvvis leat buvddat Anára girkosiiddas ja Eanodaga Heahtás.
Ovdal dán searvvi vuođđudeami Anáris doaimmai jagis 1975 vuođđuduvvon Sápmelaš Duoddjárat ry, man ulbmilin lei gáhttet álbmoga duodjeárbevieru.
Sámi duoji dovddaldahkan lea otne davviriikkalaš Sámi Duodji - mearka, mii lea dáhkádus eakti sámeduojis.
Geahča oanehisvideo das maid čuvččás sáhttá buohkanassii duddjot
Hilla ja Jenna áhkku duddjo bivdojuvvon čuvččás máŋggalágan diŋggaid.
, mii vástida ee. sámi giellaláhkii laktáseaddji jorgalusaid doaimmaheamis eiseválddiide, bargá sámegiela sajádaga buorideami buorrin ja oassálastá terminologiijaprošeavttaide.
Sámegielat leat oktiibuot logi, dáin golbma hállojuvvo Suomas sámiid ruovttuguovllus.
Suoma sámiid sáhttá dasto gielalaččat juohkit golmma jovkui: davvisápmelaččaide, anáraččaide ja nuortalaččaide.
Stuorámus giellahámiin lea davvisámegiella, mii geavahuvvo sihke Suoma, Ruoŧa ja Norgga bealde.
Árvvu mielde 75-90% buot sámegiela hálli olbmuin geavaha davvisámegiela.
Suomas davvisámegiela hállet eatnigiellan árvvu mielde sullii 2000 olbmo.
Nuortalašgiella lea árbevirolaččat geavahuvvon Guoládaga fiesttarosiin, gos dan eatnigiellan hállan nuortalaččat fárrehuvvojedje Supmii maŋimuš sođiid maŋŋá.
Odne nuortalaččat ásset váldoosiin Anára gieldda viidodagas ja nuortalašgiela hálliid lohkumearri árvvoštallo leat s. 350.
Fuolastuhtti nuortalašgiela dili dáfus lea dat, ahte nuorat buolva ii leat oahppan nuortalašgiela eatnigiellan.
Giellabeassedoaibma ja nuortalašgiela skuvlaoahpahus leat goittotge muhtin veardde lasihan giela geavaheami suomagiela bálddas.
Anárašgiella lea sámegielain áidna mii hállojuvvo dušše Suomas ja mii lea árbevirolaččat hállon dušše Anára gielddas.
Anárašgiela hállit leat sullii 300.
Anárašgiela girjegiela sajádat lea nanosmuvvan ja ealáskan maŋimuš jagiid áigge giellabeassedoaimma vehkiin.
Maiddái skuvllas anárašgielain addojuvvon oahpahusa mearri lea jahkásaččat lassánan dovdomassii justa giellabeasse- doaimma ánssus.
Suoma stáhta lea iežas láhkaásahemiin sihke riikkaidgaskasaš soahpmaušain čatnasan sihkkarastit sámi eamiálbmoga giela ja kultuvrra doalaheami ja ovddideami.
Sámiin lea Suoma vuođđolága mielde giela ja kultuvrra guoski iešráđđen sámiid ruovttuguovllus.
Dán iešráđđema ollašuhttá Sámediggi.
Servodatdoaimmain fuolakeahttá buot sámegielat gullet Unesco riikkaidgaskasaš luohkkájuogu mielde áitatvuloš gielaide.
Suomas hállon anáraš- ja nuortalašgiella lohkkojit erenomáš áitatvuloš giellan.
Geassit 2002 sámegiella šihttui váldot fárrui EU komissio garrasit áitatvuloš gielaid prográmmai.
Vaikke sámegielaid leat muhtin veardde bastán ealáskahttit, dárbbašit dat olu sierranas doarjjadoaimmaid seailun dihtii buolvvas nubbái.
Suomas lea válmmaštallama vuolde sámegielaid guoskevaš gielaealáskahttinprográmma ja Sámediggi lea cealkámušas hoahpuhan ealáskahttinprográmma doaibmabijuid resurssaid ja ollašuhttima.
Sámegillii gulavaš áššiin sámedikkis vástida sámi giellaráđđi.
Sámegiela doaimmahat ovttas sámi giellaráđiin gohcá ja ovddida sámi giellalágas namuhuvvon sámiid gielalaš vuoigatvuođaid ollašuvvama.
Sámiid gielalaš vuoigatvuođaid ollašuhttin vuođđuduvai duon lágas lagamustá jorgaleapmái ja tulkomii.
Váldoáššis dan dihtii sámiid gielalaš vuoigatvuođat eai geavadis ollašuvvan lahkage dan viidodagas go láhkaásaheaddji lei lága ásahettiin dárkkuhan.
Ođđa sámi giellaláhka (1086/03) bođii fápmui jagi 2004 álggus ja dan dárkkuhussan lea bealistis sihkkarastit vuođđolágas ásahuvvon sámiid vuoigatvuođa doalahit ja ovddidit iežaset giela ja kultuvrra.
Lága ulbmilin lea dáhkidit sámiide vuoigatvuođa vuoiggalaš riektegeavvamii ja buori hálddahussii gielas fuolakeahttá sihke dasa, ahte sámiid gielalaš vuoigatvuođat ollašuhttojit almmá, ahte daidda dárbbaša sierra doarjalit.
Láhka guoská buot Suomas hállon sámegielaid: davvisámegiela, anárašgiela ja nuortalašgiela.
Sámiid ruovttuguovllus leahkki stáhta dahje gielddaid virgedáluin dahje doaibmabáikkiin áššiid divššodetttiin sápmelaččas lea álot lága mielde vuoigatvuohta válljema mielde geavahit suoma- dahje sámegiela.
Virgeoapmahaččaid almmuhusat, gulahusat, dieđáhusat ja oahpistangalbbat galget leat sámiid ruovttuguovllus maiddái sámegillii.
Sámiid ruovttuguovllus virgeoapmahaččain lea geatnegasvuohta ovddidit doaimmain sámegiela geavaheami.
Gieldda virgeoapmahaččat galget geavahit suomagiela lassin vihkkedallama mielde sámegiela beavdegirjjiin ja eará áššebáhpáriin, maidguin lea almmolaš mearkkašupmi.
Lága mielde sámiid ruovttuguovllu stáhta ja gieldda virgeoapmahaččat galget bargoveaga bálkáhettiin fuolahit das, ahte guđege virgebáikkis lea vejolaš bálvalit áššehasaid maiddái sámegielain.
Virgeoapmahaš galgá maiddái skuvlema lágidemiin dahje eará láhkai fuolahit das, ahte dan bargoveagas lea bargguidis eaktudan sámegiela dáidu.
Giellaráđđi addá ovttas sámegiela doaimmahagain válgabajiid mielde čilgehusa sámegielat gielalaš vuoigatvuođaid ollašuvvamis ja ovdáneamis.
Sámediggi ráhkadii lága ollašuvvamis jagi 2007 vuođđočielggadeami Sámi giellalága ollašuvvan jagiid 2004-2007.
Giellaráđi ja sámegiela doaimmahaga bargun lea sámi giellalága ovddideami ja gohcima lassin buoridit sámegiela sajádaga ja loktet sámegiela stáhtusa servodagas.
Giela kommunikášuvdnaárvu dálá servodagas lea buoriduvvon moaddeloge jagi dassái álggahuvvon giellagáhtten- ja terminologiijabargguin, mainna figgo ee. sajáiduhttit ođđasániid gillii dan iežas ráhkadusa mielde.
Sámegiela giellagáhtten- ja rávvenbargguid lea Suomas dikšon Kotimaisten kielten tutkimuskeskus (Ruoktoeatnangielaiddutkanguovddáš) jagi 2011 loahpa rádjai.
Jagi 2012 álggu rájes Ruoktoeatnangielaid dutkanguovddáža organisášuvdna nuppástuvai ja namman bođii Ruoktoeatnan gielaid guovddážiin
Ingá, Ánne ja Niillas besset rihpaide ja gárvodit sámegáktái.
Gárvodeapmi ii goit leat nu álki, baicce dárkkes bargu, masa dárbbašuvvo veahkki.
Geahča oanehisvideo nuorra badjealbmás, guhte máhccá ruovttuguovlosis.
Tuomas Juuso lea bajásšaddan Lahtis, muhto nuppelotjahkásažžan son fárre ruovttoluotta áhčis ruovttuguvlui Giehtaruohttasii Sápmái.
Tuomas manná boazoskuvlii ja váldá badjelasas áhččirohkis bohccuid.
Son vuolgá čuovvut ádjás, stuorra boazoeaiggáda, luottaid.
Geahča oanehisvideo citysápmelačča Helga birra, gean oabbá boahtá galledit su.
Ohcejoga sápmelaš Helga liiko ássat Helssegis.
Su stuorraoabbá Suvi fas ii ádde mii gávpogis geasuha.
Oappážat golaheaba ovtta beaivvi oaivegávpogis geahppa mielain.
Geahča oanehisvideo Pilvi birra, guhte álggaha sámi kultuvrra oahpuid.
Sápmelaš Pilvi hálida oahpásmuvvat buorebut máttuidasas ja vuolgá stuđeret Oulu universitehttii sámi kultuvrra.
Bagadallan: Suvi West, govven: Juha Säkkinen, čuohppan: Anja Ahola
Fiktiivvalaš video nuorra sámenissoniin lávus, gos dola sajis leatge dihtor, mátketelefovdna, suffá ja mikrouvdna.
Suoma Sámi Nuorat rs álggahuvvui 1991 doarjut aktiivvalaš sámenuoraid doaimma ja ráhkadan dihte sámenuoraide vejolašvuođa váikkuhit nuoraid áššiide.
Dat váldá politihkalaččat beali áššiide, mat gusket sámenuoraide, lea mielde mearrádusaiddahkamis ja viggá váikkuhit eamiálbmogiid ja earenoamážit eamiálbmotnuoraid guoski áššiide.
Searvvi ulbmilin lea váikkuheami lassin nannet sámenuoraid identitehta ja kulturdovdamuša ja ráhkadit fierpmádagaid eará sámenuoraid servviiguin ja eamiálbmotnuoraiguin.
Davviriikkalaš ovttasbargu leage leamašan earenoamáš ollu; Ruoŧa Sáminuorra-servviin leat stáđásmuvvan gaskavuođat, ja oktasaš njealji riikka nuoraidsearvi lea barggu vuolde.
Suoma kultuvra- ja oahpahusminister Stefan Wallin rabai Suoma Sámi Nuorat rs ja Suoma Sámedikki nuoraidráđi dilálašvuođala (side event) eamiálbmogiid bisseváš foruma oktavuođas New Yorkis 2012.
Stivrra ságadoallin válljejuvvui cuoŋománus 2012 juo čihččet geardde Tuomas Aslak Juuso, Gáijjot Ánte Issáha Duommá, gii lea 28-jahkásaš badjealmmái Giehtagierragis.
SSN:a doibmii son šattai fárrui 2000-logu álggus go “ guokte Anára olbmá, Paltto ja Länsman, dohppiiga mielde Doaivonjárggas ”, gos Juuso váccii dalle boazodoalloskuvlla.
Tuomas Aslak válljejuvvui 2008 historjjá nuoramus evttohassan Suoma Sámediggái, muhto jagit leat dolvon su fárrui riikkaidgaskasaš politihkkii ja dáid áiggiid son lea ON:a eamiálbmogiid foruma riikkaidgaskasaš eamiálbmotnuoraid juhkosa ságadoallin.
Govas Aslak Holmberg ja Unna-Maari Pulska Rákkasordas sámenuoraid deaivvadeamis.
Govas SSN nieiddaid joavku, mii vuittii golli sámemeašttirgilvvuin Upmis.
SSN ollašuhttá prošeavttaid ja sádde ovddasteaddjiid riikkaidgaskasaš konfereanssaide
Suoma Sámi Nuorat lea ordnen iešguđetlágan doaimmaid ja lasi leat plánaid vuolde.
Doaimmat, mat leat eanemus leamašan oidnosis maŋimuš jagiid leat golggotmánus 2008 TV-ođđasiinge oidnon gáktemiellačájáhus ja oassálastin salibandy sámemeašttirgilvvuide mat čohkkejit ollugiid oktii.
Jagi 2007 SSN lei ordnemin stuorát Gávnnadeapmi-čoahkkaneami.
Dalle máŋggat sámenuorat Suomas, Norggas ja Ruoŧas čoahkkanedje ságastallat sámenuoraid boahttevuođa birra sámepolitihkas ja - servodagas.
Searvi lea oassálastán maiddái máŋggaide earáge riikkaidgaskasaš semináraide, maiddái sámeguovllu olggobealde.
Ovdamearkka dihtii 2012 SSN ordnii ovttas sámedikki nuoraidráđiin ja Suoma olgoministeriijain New York UNPFII (United Nations Permanent Forum on Indigenous Issues) oktavuođas siidodáhpáhusa nuoraid váikkuhanvejolašvuođain.
Neahttasiiddut bálvalit SSN guovddáš ulbmiliid, maidda gullá sámenuoraid olaheapmi riikkaviidosaččat ja searvvi doaimmain dieđiheapmi.
Boahttevuođas SSN pláne earret eará Gávnnadeapmi 2:ža Ruoŧa ja Norgga beale sámenuoraid servviiguin ja áigu álggahit rekryterenkampanja, man dárkkuhussan lea dahkat SSN doaimma čađačuovgin ja geasuheaddjin nuoraid čalmmiin.
Suoma Sámi Nuorat rs stivra doallá iežas blogga, man bokte dieđihuvvo searvvi prošeavttain, dáhpáhusain ja áššiin main SSN lea leamašan fárus.
Boares sápmelaš máinnas njoammilis, guhte ii viššan hukset alcces beasi.
Maiddái Suomas dahke álgagiid mánáid sámegielat TV-prográmmain juo 90-logus ee. Yleisradio hálddahusráđđái.
Yleisradio vástidii goit dalle, ahte sámegielat mánáid prográmmaide ii lean várri iige sáddenáigi.
Jurdda sámegielat mánáidprográmmain elii goit sápmelaččaid mielas nanusin.
, SVT ja YLE álggahedje ráđđádallamiid oktasaš mánáidprográmmain.
Yleisradio geassádii oktasašbarggus ovdal go prográmmat šadde duohtan.
Jagi 2006 álggus NRK ja SVT álggaheigga oktasaš sámegielat mánáid TV-sáddagiid Norggas ja Ruoŧas.
Dasa eai sámeváhnemat ja – mánát sáhttán duhtat, baicce ovddidišgohte ášši.
Loahppajagi 2006 sii ordnejedje miellačájáhusa Helssegis, gosa čoahkkanedje máŋga logi máná oktan váhnemiiddisetguin.
Seamma mátkkis deive maiddái Yleisradio hálddahusráđi lahtuid, riikkabeailahtuid ja Yleisradio hoavddaid.
Deaivvadeami maŋŋá hálddahusráđi lahtut čoahkkanedje ja mearridedje dikšut ášši. Sámemánát galge beassat geahččat TV-prográmmaid iežaset gillii. Ja nu dáhpáhuvaige.
Vuosttas UnnaJunná oinnii beaivečuovgga čakčamánu 16. beaivve 2007.
Prográmma dahkkojuvvui jagi 2010 loahpa rádjai ovttas SVT sámedoaimmahusain (SVT.
Ruoŧa bealde buvttaduvvon osiin lea gullon maid julev- ja lullisámegiella.
UnnaJunná bargá ovttas Sámi Oahpahusguovddáža (www.sogsakk.fi) medialinjáin Anáris sihke sámeguovllu skuvllaiguin ja Sámedikki Skábma-filbmaguovddážiin.
Sin lassin Unna Junná leat davvisámegillii jođihan maiddái Simon Issát Marainen, Maret Steinfjell, Per-Josef Idivuoma ja Oula Guttorm.
Unna Junnás maiddái duddjojuvvo árbevirolaččat.
Sáddaga guhkkodat lea 30 minuhta ja Binna Bánna doaimmahuvvo golmma sámegillii.
Das leat davvisáme-, anáraš - ja nuortalašgielat oasit, maid doaimmaheamis mánát leat aktiivvalaččat mielde.
Prográmmas čuojahuvvo ollu sámegielat mánáid musihkka.
YLE Sámi radios leamašan mánáid prográmmat juo ovdal 2000-logu. 1980-logus sáddejuvvui skuvlaradio ja lávvardatiđidiid sáddejuvvon prográmmain ledje maid mánáide doaimmahuvvon oasit.
Binna Bánna - prográmma gulat Yle Sápmi kanálas juohke vuossárgga dmu 14.35 ja nuppádassii gaskavahko dmu 10.00.
Jos it sáhte guldalit Sámi radio sáddagiid, prográmmat leat gullamis vahku áigge interneahtta-čujuhusas: http://yle.fi/sapmi /
Govas Binna Bánna doaimmaheaddji Irene Länsman barggustis.
Govas Petra Biret Magga ja Anna Näkkäläjärvi doallamin mánáid musihkkabargobáji.
Petra Biret Magga bargá sámedikkis mánáidkultuvrrain.
Sámedikkis lea jođus mánáidkulturguovddáš-prošeakta.
Maid áššiiguin dat bargá ?
Sámi mánáidkulturguovddáš ii leat fysalaš sadji iige viessu, baicce doaibma mii geahččala juksat sámeguovllus nu máŋga máná ja nuora go vejolaš.
Čuozáhatjoavkun leat vuollái 18-jahkásaš mánát ja nuorat ja doaibma guoská lagamustá skuvllaid, beaiveruovttuid ja giellabesiid.
Sámi mánáidkulturguovddáža ulbmilin lea ovddidit sámi mánáidkultuvrra, lasihit mánáid ja nuoraid dovdamuša iežaset kultuvrra ektui iešguđetlágan doaimmaid ja bargobájiid bokte.
Diidalámpá dahjege Taikalamppu lea riikkaviidosaš mánáidkulturguovddážiid fierpmádat.
Oahpahusministeria vállje lahtuid (kulturguovddážiid) Taikalamppu-badjái ohcamušaid vuođul.
Makkár bargu dat lea ?
Unna Junná addá iežas sámi mihtilmasvuođa eará prográmmaid joavkkus.
Barggus ferte oppa áigge muitit čuozáhatjoavkku ja sin jurddašanvuogi ja kulturduogáža.
Bargu doarju mu váldobarggu, dasgo čuozáhatjoavku lea seamma, dušše vuohki juksat sámemánáid lea earálágan.
Mat leat du bargogielat mánáidkulturguovddáš-fidnus ja Unna Junnás ?
Sámegielat mánáid sáhttá juksat dušše sámegillii !
Giella ovdána dušše gullamiin ja geavahemiin.
Mii lea buoremus ja dehálamos mánáidkulturbarggus ?
Bargu addá vejolašvuođa oahpásmuvvat sámiide birra sámeguovllu.
Riikkaidgaskasaš oktasašbargu viiddida mánáid ja nuoraid máilmmigova ja oktiigullevašvuođa dovddu.
Gaskkat leat guhkit, muhto buoret johtit ovddosguvlui go leat ovtta sajis.
Buoremus lea dat ahte olbmot movttáskit ja hálidit leat mielde mánáid ja nuoraid kultuvrra doarjumis ja doaimmaid buvttadeamis.
Buoremus vejolaš dilli livččii dat ahte doaimma ii dárbbašivčče šat dego sierra deattuhit, baicce mánáidkultuvra oaččošii dasa gullevaš árvvu ja gulašii juo buot doaibmiid rutiinnaide.
Sámemánáide oahpahit eanet lundui gullama juo mánnávuođa rájes.
Sámemánná lea čeahppi árvvoštallat ja rabas oahppat ieš, bargat gieđaidisguin.
Skáhppui guovllastemiin sáhttá gávdnat maid suohpana ja rávvagiid mo galgá njoarostit.
Skáhppu gávdno davvi girjerájuin ja dat sáhttá doaibmat jurddafáddán oahppodiimmuin dahje veahkehit váhnemiid gávdnat ovttatmano máŋga miellagiddevaš, mánáide oaivvilduvvon girjji dahje eará movttiidahttinmateriála.
Makkár iežaset gillii ja kultuvrii guoski fálaldagat leat sámemánáide ?
Televišuvnnas, radios, girjjiin, aviissain, neahtas ?
Dat lea positiivvalaš ášši !
Sámemánáide eai jur leat bláđit almmustuvvan sámegielat Vulle Vuojaža (Aku Ankka) maŋŋá.
Vulle Vuojažii galggašii mu mielas fas ” bosádit heakka ”.
Nuoraide almmustuvvá sámegielat nuoraidbláđđi Š. Bláđđi lea ođđaáigásaš ja sisttisdoallá nuoraide guoski áigeguovdilis fáttáid.
Govas gámasuoidnefiera dahkan ja guovllasteapmi gárvves fiera čađa.
Gámasuoinnis oažžu liegga, goike ja njálggahájat ŠsuohkuidŠ gápmaga sisa.
Mo dálá sámemánáid eallin, máilbmi ja stohkosat earránit áhkuid ja ádjáid mánnávuođa máilmmis ?
Muđuige dat sohkabuolva lea sitkadut ja nannosut šládja.
Iežas miellagovahus ja čehppodat hutkat ieš lei mánáinge ollu eanet go dán áigge.
Sámemánát ellet máŋgga kultuvrra lahttun, máŋgasat ásset maid gávpogiin ja doppe sámekultuvrii bajásšaddan ii leat nu iešalddes čielggas.
Makkár dearvvuođaid sáddešit mánáid kulturáššiin mearrideaddji rávesolbmuide ?
Guldalehket nuoraid, addet sidjiide vejolašvuođa váikkuhit !
Amma muitibehtet doaibmat nu ahte sámemánáidge gielalaš ja kultuvrralaš vuoigatvuođat ollašuvvet.
Mánáide ja nuoraide jierpmálaš vásáhusaid ja doaimmaid doarjut sin astoáiggebuđaldemiid, de eretfárrenge ii leat nu jáhkehahtti boahttevuođas !
Nuortalaš nuoraid iežaset blogi dás
ja ellen 16 vuosttas jagi Ohcejogas, suomanieidda oaivečohkas, dasságo fárrejin Tamperei stuđerema geažil.
Ožžon báikki Tampere olggosbuktin máhtu sierralogahagas (Tampereen ilmaisutaidon erityislukio), gos mu ulbmilin leamašan ovddidit musihka, girjjálašvuođa ja neavttadeami dáidduidan, vai sáhtášin nu bures go vejolaš doallat bajás ja ovddidit iežan kultuvrra.
Fárren eret sámeguovllus mearkkašii dieđusge stuorra nuppástusa eallimasan.
Stuorámus ášši fárremis lei goittot dat, ahte áddegohten buorebut, maid sápmelašvuohta munnje mearkkaša.
Muhtumin ferte vuolgit guhkkelebbui, vai oaidná buorebut.
Dat lea dovdu, man lea váttis govvidit.
Gieskat válmmaštuvvan diktagirjjistan dat leamašan goit okta mu figgamušain.
Oaivilin lea ahte girji almmustuvašii boahtte jagi bealde.
Mun čálán davvisámegillii, iežan eatnigillii.
Tamperes orodettiinan lea jámma dakkár dovdu go livččen eret nuppi máilmmis, gosa sáhttá álo báhtarit go lea heahti, ja mii dat dan buoret dovdu !
Máŋgasiidda mu vuolgin Tamperei, sullii 1100 kilomehtera duohkái ruovttus, leamašan gažaldatmearka.
Muhtumiid mielas lean dego hilgon máttuidan, báhtaran eret.
Sápmelašvuohta, Sápmi ja sámegiella leat beaivválaččat mu mielas.
Lean vuolgán, vai sáhtán boahtit stuorábun ruovttoluotta, vai mu veahki addi giehta livččii stuorát.
Buohkanassii anán duođaid árvvus iežan sápmelašvuođa, inge heahpanatte dan.
Ii galgga leat gáddálas, muhto ii leat boastut atnit árvvus dan, mii lea ja gosa gullá.
Lean 19-jahkásaš ja eret Vuohčus, mii lea Suoma máttimus sámegilli.
Lean lávlon ja juoigan eará vuohččulaš nieiddaiguin, muhto dál in šat iežan njálmmi raba, muhto baicce hálidan čuojahit.
Piáno lean čuojahan dan rájes go ledjen unna nieiddaš ja johten vuođđoskuvlaáigge Soađegilis 100 kilomehtera duohken piánočuojahandiimmuin.
Vuođđoskuvlaáigge vuođđudeimmet gili nieiddaiguin musihkkajoavkku.
Dasto muhtun muttus čuojahišgođiimet sámegielat musihka ja maŋŋá go joavku šattai dálá hápmái, min musihkas bođii sámegielat rockmusihkka.
Min joavkku namma lea SomBy, mii boahtá 1800-logu kárttas, mas lohká Vuohču buohta Sombio-by.
Sompio dahjege Soabbat leamašan stuorra guovlu ja lea doallan sisttis máŋggaid giliid, main oassi bázii Lokka dahkuáldá vuollái.
Mii leat lávlon ja čuojahan ollu Lappi leana guovllus ja moddii leat fitnan maiddái vehá máddelabbos.
Dál mii dahkat ođđa lávlagiid čuovvovaš guhkes jietnaskerrui, nu ahte mus manná musihkadahkamii ollu áigi, muhto dat ii daga maidige, dasgo liikon čállit lávlagiid sániid ja bidjat daidda nuohta.
Dien barggus oažžu suokkardit iežas dovdduid ja jurdagiid ja hutkat juoidá iežasa, man eará olbmot ožžot gullat.
Sápmelašvuohta sáhttá leat rock, sápmelašvuohta sáhttá leat mii beare, mii nuorat galgat dušše duostat leat sápmelaččat ja dahkat dan maid hálidat.
Gesiid jođán mearkumiin ja leamašan dál maid njealjejuvllagiin čohkkenbarggus mielde moadde geasi.
Čakčat ja dálvit fas leat rátkimat ja biergobarggut.
Birra jagi leat iešalddes máŋggalágan boazobarggut.
Bohccot leat munnje dehálaččat, dasgo dat čatnet mu iežan máddariidda ja maiddái sápmelašvuhtii.
Iige dat leat dušše bargu, muhto maiddái eallinvuohki.
Livččen hálidan oahppat sámegiela eatnigiellan, muhto go dat ii lean vejolaš, de áiggon oahpahallat giela bures ja sirdit dan iežan mánáide eatnigiellan.
Govas SomBy Anáris giđđat 2008 skearru almmustahttima maŋŋá.
Geassit 2007 válmmaštuvven Guovdageainnu sámi allaskuvllas, gos čađahin golmma jagi journalistalinjá bachelor-dutkosa ja lassin sámegiela approbatura.
Válmmaštuvvama maŋŋá lean eanaš bargan YLE sámeradios Anáris sámegielat tv-ođđasiid doaimmaheaddjin.
Dasa lassin leamašan Gironis SVT freelanceođasreporttarin ja maid galdu.
Mu maŋimuš stuorát prošeakta nogai giđđat 2008: dalle organiserejin sámiid oassálastima ArcticWinterGames 2008 dáhpáhussii Yellowknifei, ledjen Sámi joavkku Chef de Mission.
Lean oppa nuorravuođa lihkadan ollu ja čuoigan gilvvu gitta 22-jahkásažžan.
Go oassálasten čuoigama sámemeašttirgilvvuide 12-jahkásažžan, de dat veahkehii mu áddet juo dalle, ahte sámit ásset njealji sierra riikkas.
Dálvit meašttirvuođagilvvut ordnejuvvojit čuoigamis ja njoarosteamis, geassit njoarosteami lassin maid viehkamis.
Mus leat guokte eatnigiela: davvisámegiella ja suomagiella.
Sáhtán hállat sámegiela beaivválaččat ruovttus ja dalle go háleštan skihpáriiguin.
Sápmelašvuohta mearkkaša eallima luonddus, bohccuiguin, guolásteami, gullama iežas jovkui.
Máilmmis jođedettiin sáhtán muitalit ahte lean sápmelaš ja lean movtta go beasan ovddastit njealji sierra riikka olbmuid, ovtta álbmoga, mas gávdnojit hui máŋggalágan iešvuođat.
Lean riegádan badje- ja guolásteaddjibearrašii, nu ahte sápmelašvuohta oidno maid das, mo mii hárjehat boazodoalu ja atnit ávkin bohcco sierra materiálaid sihke makkár biepmu mii borrat.
Mis leat iežamet vuogit leat sápmelaččat, muhto ii leat dušše okta vuohki leat dat.
Virggálaš meroštallamat sápmelašvuođas leat gal gávdnomis Norgga, Ruoŧa ja Suoma sámedikkiid neahttasiidduin, muhto nugo dain oaidná, meroštallojuvvo sápmelašvuohta guđege riikkasge uhcánaš eará láhkai.
Jos juo riegádettiinat du váhnemat muitalit dutnje, ahte leat sápmelaš, stuorru sápmelašvuođa mearkkašupmi dutnje agi mielde ja anát dan árvvus eanet ah ’ eanet.
Muhto jos gulat 20-jahkásažžan ahte leat sápmelaš, itge leat dan goasge ovdal gullan itge diehtán, dutnje lea ollu váddásut oahppat duođaid áddet, maid mearkkaša leat sápmelaš.
Ieš lean oahppan guokte giela ja guokte kultuvrra báldalagaid, virggálaš sámemeroštallama mielde lean beallái suopmelaš ja beallái sápmelaš.
Mus lea Suoma pássa, mii lea buorre valuhtta go johtá máilmmis, dasgo suopmelaččaid atnet árvvus.
Muhto go manan ON:a čoahkkimii New Yorkii ja mus jerrojuvvo gii mun lean, muitalan ahte lean sápmelaš – jos mu eai dovdda juo biktasiin.
Juohke iđit vuosttas giellan hálan sámegiela.
Muđui sápmelašvuohta oidno árggastan das, ahte stuorra oassi áiggis gollá bohccuiguin.
Erenomážit čakčadálvve, go dalle leat ollu rátkimat.
Loahppaáiggi, mii báhcá, golahan ruovttubirrasis sihke Ruoŧas ja Norggas, sámenuoraid dáhpáhusat gal reahkkájit.
Ja álo go dáhpáhuvvá miinu stuorábuid, de páhkken sámegávtti lávkii, dasgo iihan dakkár dábálaš čáhppes láttebiktasa leat goasge gártan skáhppot !
Boahttevuođas mu sápmelašvuohta oidno seammaláhkai árgabeaivve barggildemiin go dálge: gielas, mu dadjamušain ja ideologias.
Jáhkán ahte boahttevuođas sápmelašvuohta lea sámiide dehálut go logi jagi dás ovdal.
Vássán logi jagi mii leat muđuige eallán stuorra nuppástusa, go sápmelaš ii šat dárbbaš heahpanit iežas, muhto baicce sápmelašvuođain juoba čevllohallo.
Ieš lean oahppan davvisámegiela eatnigiellan, lohkan dan skuvllas eatnigiellan ja čállán dan maiddái stuđeantačállosiin eatnigiellan.
Dalle ledjen áidna, guhte čálii davvisámegiela eatnigiellan.
Dál, vádjit logi jagi maŋŋá, máŋgasat dahket dahje válljejit seammaláhkai.
Dehálemos ii goit leat giela geavaheapmi báhpára alde, muhto baicce njálmmálaččat: sámegiela hállan lea dán áigge lobálaš, dat lea otná vuogi mielde ja bargobáikkitge gáibidit sámegielat olbmuid.
Giela geavaheapmi veahkeha min áddet min máŋggabealat kultuvrra buorebut, ja go gielageavaheaddjit leat eanet, maiddái kultuvra seailu viidásabbot buolvvas nubbái.
Nugo nu máŋgasat leat dan dadjan: gielas lea kultuvra, nuba geavaheatnot dan.
Mun lean Anni Koivisto, ohcejohkalaš, farga 17-jahkásaš sámenuorra
Álggoálggus lean eret Gápmasis, muhto dieid áiggiin in muitte iešalddes maidige, go ledjen nu uhcci vel dalle.
Stuđeren viššalit nuppi jagi Ohcejoga sámelogahagas.
Mu eatnigiella lea sámegiella, suomagiela ohppen go gehččen televišuvnnas Mumeniid.
Geahččalan geargat dahkat buotlágan somás hommáid, dahje lagamustá dakkár áššiid, mat Ohcejogas leat fállun.
Sápmelašvuohta oidno eallimisttán lagamustá nu ahte geavahan sámegiela ságastallamiin ja čiŋadan sámebiktasiidda.
Ii dat muđui várra oidnoge.
Dieđusge dat mearkkaša munnje eanetge go dušše giela ja biktasiid.
Lea munnje áinnas dehálaš maid ieš sápmelašvuohta.
Dat lea dakkár vuoigatvuohta ja geatnegasvuohta.
Orru muhtumin áŧestuhtti, go diehtá ahte olbmot vurdet mu báhcit Ohcejohkii hállat sámegiela, náitalit geainnanu somás sámealbmáin ja riegádahttit sámemánáid.
Inhan mun ieš oppa dieđe, maid eallimis hálidan.
Kánske mun ollašuhtán gili sávaldaga.
Sáhtášinhan mun iežan deike govahallat
Lean Anna Lumisalmi, 21-jahkásaš nuortalašnieida
Álggoálggus lean eret Avvilis, muhto maŋimuš golbma jagi lean ássan Mátta-Suomas, vuos jagi Helssegis ja dál badjel guokte jagi Imatras.
Stuđeren dál nuppi jagi turismma ámmátallaskuvllas ja válmmaštuvan moatti jagi geažes restonoman.
Viehka stuorra oassi mu astoáiggis doalvu maid tutordoaibma, mas leamašan mielde dán jagi, ja jagimolsašumis mus boahtá viehka sihkkarit min skuvlla turismma ovttadaga ođđa váldotutor.
Go logan sámegiela jitnosit báhpáris, de dat lihkostuvvá viehka bures.
Leange dahkan maŋimuš vihtta jagi duollet dálle nuortalašgielat ortodoksalaš rohkosprográmmaid YLE Sámeradioi áhčiinan (kántor ja Sámedikki lahttu Erkki Lumisalmiin).
Daid lean máhttán dahkat, go áhčči lea čállán munnje gárvvisin visot, maid lea galgan lohkat.
Leamašan maid mielde lávlumin goaras golbmii Helssegis ordnejuvvon nuortalašgielat ipmilbálvalusain.
Livččii duođaid somá máhttit giela buorebutge ja mu mielas lea váivi ahte mii eat hállan dan ruovttus, go ledjen uhcci.
Lean muhtun geardde álggahan skuvllas sámegiela diimmuid, muhto giela oahppan ii leat lihkostuvvan vuordagiid mielde.
Ovdamearkka dihte logahagas oahpahus ordnejuvvui gáiddusoahpahussan televišuvnna bokte, ja dan lei váttis čuovvut, go oktavuohta ii doaibman albmaláhkai.
Nuortalašgiela diimmuin leamašan goit dan veardde ávki, ahte iežan jáhku mielde dat lea veahkehan mu oahppat álkibut ruoššagiela, mii min skuvllas lohkkojuvvo bákkolaš giellan ainjuo muhtun gurssa veardde.
Nuortalašgielas ja ruoššagielas go leat muhtun veardde duođaid seammasullasaš sánit, ja muhtun bustávat.
Lean fuomášan, ahte álo go olbmuide máinnaša ahte lean sápmelaš, sii leat duođaid positiivvalaččat heahkastuvvan ja beroštuvvan, ja hálidit gullat ášši birra lasi.
Máŋggat leat dadjan, ahte čájehan sápmelažžan, muhtumin juoba ovdal go leat diehtán ahte lean sápmelaš.
Vaikko anánge árvvus iežan sámemáttuid ja dan, gos lean eret, in goit jáhke goasge fárret ruovttoluotta Sápmái, in goit ovdal ealáhatagigi.
Sámis lea suohtas fitnat ain gaskkohagaid, muhto mannu sivas lean álo loaktán olu buorebut stuorát gávpogiin.
Sámis gilit ja gávpogat leat nu uhcit, ahte dat ráddje vejolašvuođa deaivat ođđa olbmuid – ja mun lean álo liikon deaivvadit ođđa olbmuiguin sihke das ahte birra leat ollu maid amas olbmot ja vel dutkkakeahtes vejolašvuođat ja báikkit.
Válmmaštuvvama maŋŋá fárren eret Imatras, kánske Helssegii, kánske muhtun eará gávpogii.
Lea maid álo vejolaš, ahte fárren áibba eará riikii.
Lean álo niegadan vuođđudit iežan fitnodaga, dat sáhtášii kánske leat kafea, dahje dasto eanet turismii laktáseaddji prográmmabálvalusfitnodat.
Boahttevuohta lea ná nuorra agis vel duođaid rabas.
Geavaš dal mo beare, sápmelašvuohta boahtá álo leat stuorra oassi mu identitehta, ásanba dasto Avvilis dahje Parisas.:)
ja riegádan sullii 25 jagi dás ovdal váhkarin anáraš bearrašii, masa iežan lassin gullet áhčči, eadni sihke stuorraoabbá ja - viellja.
Mánnávuođa ja nuorravuođa lean eallán Čeavetjárgeaidnoguoras smávva gilážis Fávllis, gos mu váhnemat ain ássaba.
Eallin lea dolvon mu ássat Avvilii, gos maiddái guktot mu oappážagat ássaba.
Vuođđoskuvlla lean vázzán Gápmasis (1-3lk) ja Anáris (4-9lk) sihke logahaga Avvilis.
Go ožžon vilges gahpira jagis 2003, eallin doalvvui mu muhtin dihto bargosajiid maŋŋá stuđeret bearašbeaivedivššárin sámi oahpahusguovddážii Avvilii, gos válmmaštuvven máinnašuvvon ámmáhii čakčat 2008.
Dál barggan Anáris anárašgiela giellabeasis dahjege beaiveruovttus, gos mánáide hállojuvvo dušše beare anárašgiella.
Anárašgiella lea oidnon eallimisttán álo nu giela geažil go áiggeáji ja barggu bokte.
Mánnávuođaruovttustan Fávllis gullen beaivválaččat anárašgiela, man badjealmmái-guolásteaddjiáhččán hálai das bálddas ássan ádjáinan ja áhkuinan, geat leaba juo jápmán, ja maiddái fulkkiidanguin.
Ruovttus gullan ja oahppan giela stuđerejin lasi skuvllas ja stuđeren lea joatkašuvvan gitta dán beaivái, dasgo ođđa anárašgielat sániid hutket oppa áigge lasi.
Anárašgiella lea vehádatgiella, mii lei guhká áittatvuloš danin go giela hállit ledje nu uhcán.
Dál oainnán anárašgiela boahttevuođa čuovgadin jagis 1997 vuođđuduvvon anárašgiela giellabeasi geažil sihke maid danin go giela oahpahit maiddái rávesolbmuide, geat vealttakeahttá eai leat anáraččat.
Anáris sámemusea Siida, gos lean máŋggaid gesiid bargan, juohká oasiltis dieđu anársápmelašvuođas ja gielas.
Jáhkán ja sávan, ahte anárašgiela árvu lea lassánan ja ahte eatnašat maid dihtet dál ahte Suomas hállojuvvojit golbma sierra sámegiela, main okta lea anárašgiella.
Anársápmelašvuohta mearkkaša munnje giela hállama lassin dan, ahte sáhtán geavahit anárašgávtti, man geavahan máŋggain sierra dilálašvuođain ja maiddái dalle go lávllun olbmuide.
Go máŋgasat duskidit, mo gárvodit dilálašvuođaide, mun in leat olus dárbbašan váivvidit iežan dáinna áššiin, dasgo sáhtán geavahit sámegávtti máŋggain sierra dilálašvuođain.
Dál lean ilolaš das go sáhtán iežan oasil ovddidit anárašgiela sajádaga dálá barggu sihke maiddái musihka bokte.
Ijahis Idja musihkkafestivála borgemánus 2009
Álgoálbmogiid musihkkafestivála Ijahis Idja ordnejuvvo boahtte jagi borgemánu 21.-23. beivviin.
Mielde prográmmas boahtá leahkit sihke sámi ja eará álgoálbmogiid musihkka.
” ađa ” vuittii Sámi kulturguovddáža arkitektuvragilvvu
Vuosttas bálkkašumi, 40 000 euro, vuittii evttohus nammamearkkain ” ađa ”, man dahkkit leat arkiteakta SAFA Janne Laukka, arkiteakta studeanta Tuomas Niemelä ja arkiteakta studeanta Milla Parkkali.
Erenomáš váttisin šattai Davvi-Sámi lundui ja Anára giligovvii heivvolaš huksenhámi ovddideapmi ja maiddái sámi kulturárbbi hápme- ja miellagovvamáilmmi ovdanbuktin otná beaivve arkitektuvrras.
Sámit ožžot Anárii iežaset kulturguovddáža, man ulbmilin lea láhčit sámiide buoret eavttuid iešráđálaččat doalahit ja ovddidit kultuvrra, giela ja servodateallima, dikšut ja ovddidit gielalaš ja kultuvrralaš iešráđđema ja maiddái doarjut sámiid dábálaš eallindiliid ovdáneami.
Sámi kulturguovddáža doaibma: hálddahushoavda Juha Guttorm t. +358 400-142 518 http://www.samediggi.fi /
Oktavuohta-nettiaviisa rahpá oktavuođaid skuvllaide
Sámedikki ruoktosiidduide rahppojuvvon nettiaviisa OKTAVUOHTA lea oaivvilduvvon earenoamážit Suoma skuvllaide: rahpat lásaid ja dieđu skahppoma reaidduid dovdan dihtii sámi servodaga diliid buorebut.
Njealji riikka sámi servodat eallá aktiivvalaš nuppástusaid ja ovdáneami áigodaga, mas ođđa huksejuvvo fárttain árbevirolaš eallinvuogi báldii ja dan vuođul.
Dáid áššiin suopmelaš skuvla diehtá goittotge hui unnán.
Skuvlagirjjiin sámi servodaga dálá dilit ja dálá áigi ii gieđahallojuvvo ja sámiide laktáseaddji miellagovat, maid maiddái skuvla bajásdoallá, dávjá bohtet topeliánalaš áiggi govain ja áigodagas, goas sihke suopmelaš ja sápmelaš servosis elle vel ovdamodeardna áiggi.
Sámediggi lea rahpan iežas ruoktosiidduide OKTAVUOHTA – nammasaš nettiaviissa, mii lea vuosttamužžan oaivvilvuvvon Suoma skuvllaid atnui: rahpat lásaid ja dieđu skahppoma reaidduid dovdan dihtii sámi servodaga diliid buorebut.
Sámiid parlameanttat ja sámesearvvit, sámi girjjálašvuohta, musihkka, teáhter, filbma ja máŋggat eará suorggit hábmejit ođđa sámevuođa ja gieđahallet iešguđet vugiiguin nuppástuvvi kultuvrra bávččagahtti ja árkkes áššiid: giela nuppástusaid ja giela áitatvulos saji, olbmuid eretfárrema árbevirolaš guovlluin, árbevirolaš ealáhusaid váttis diliid, váilevuođa sámegielmáhtolaš ámmátolbmuin jna..
Sámi media gieđahallá iežas servodaga dáhpáhusaid ja nuppástusaid beaivválaččat – ja bajáshukse seammás maid sámiid oktasaš árgabeaivvi riikkarájáid rastá.
Sámit barget aktiivvalaččat riikkarájáid badjel ja oassálastit álbmogiidgaskasaš ovttasbargui ovttas máilmmi eará álgoálbmogiiguin.
Sámiid parlameanttat ja parlamentáralaš ovttasbargu hábmejit ođđa áiggi sámi politihká, mas aktiivvalaččat ráđđádallet stáhtaid ráđđehusaiguin ja eisseváldiiguin.
Sámegiella lea skuvlla giella seammá áigge go dat maid ovddiduvvo diehtaga, almmolaš bálvalusaid, hálddahusa ja láhkaásaheami giellan.
Mii lea sámegiela ja sámi kultuvrra sadji skuvllas, medias, girkus, ruovttuin, olbmuid mielain ?
Man láhkái ja gos sámiid gielalaš ja kultuvrralaš rievttit leat dorvvastuvvon ?
Maid sisttisdoallá doaba Šsámi musihkkaŠ ?
Geat leat sámi musihka dahkkit, sámi govvadáiddarat, girječállit, filbmadahkkit ?
Manin sámi gávtti geavaheamis lea nu ollu sáhka ?
Mii lea eakti sámi duodji ?
Vástádusaid dáid gážaldagaide lea vejolaš ohcat Oktavuohta-nettiaviissas, mii gávdno sámedikki ruoktosiidduin www.samediggi.fi.
Suoma skuvllaid ja eará berošteaddjiid bálvaleaddji ođđa internet-siiddut rahppojuvvojedje juovlamánu álggus.
Nettiaviissa ulbmilin lea addit áigeguovdilis dieđuid sámi servodagas ja sámi álbmogis otnábeaivvi suopmelaš ja davviriikkalaš servodagas ja oahpistit eará gáldosiidduide interneahtas.
Siidduid bokte gávdnojit dieđut maid sámiid sajádagas ja doaimmain máilmmi álgoálbmogiid joavkkus ja álbmogiidgaskasaš oktavuođain nugo ON:s.
Nettiaviisa dievasmahttojuvvo ja ođasmahttojuvvo dađistaga, muhto dan bokte leat juo dál gávdnamis ollu dieđut ja liŋkkat eará sámi organisašuvnnaid siidduide.
Arkitektuvragilvvu evttohusat oaidninláhkai Siiddas Anáris
Dán jagi juovlamánu álggus olggosaddon Sámi kulturguovddáža arkitektuvragilvvu evttohusat leat ovdan olbmuide oahpásmuvvama várás Siidda Ramppis Anára kirkosiiddas 6.1.2009 rádjai.
Dán sierračájáhussii lea buohkain friija sisabeassan.
Siida lea rabas maŋŋebárggas sotnabeaivái dmu 10.00 – 17.00, gitta vuossárggain.
Juovllaid áigge Siida lea gitta juovlaruohta ja juovlabeaivve.
Siida lea rabas II Juovlabeaivve ja ođđajageruohta ja ođđajagebeaivve ja maiddái loahppážiid.
Lassidieđut Siiddas, tel. 0400-898 212.
Govvamateriála ja arkitektuvragilvvu beavdegirji lea oaidninláhkai maiddái Sámedikki ruoktosiidduin www.samediggi.fi
Sámenuoraid dáiddadáhpáhus ja filbmafestivála Vuohčus 26.3.
Dáiddadáhpáhusas válljejuvvo sámenuoraid ovddasteaddji riikkadási Nuorra Kultuvra-dáhpáhussii, mii ordnejuvvo Lappeenranta-gávpogis miessemánus.
Mini-filbmafestiválas čájehuvvojit nuoraid maŋimuš guovtti jagi áigge dahkan sámegielat oanehisfilmmat.
Máŋggain skuvllain lea ordnejuvvon mediaskuvlejupmi, man boađusin nuorat leat beassan ráhkadit filmmaid.
Skuvlejupmi ii leat goittotge ordnejuvvon buot sámeguovllu skuvllain ja dan dássi leamaš iešguđetlágán.
Dán dihtii filmmat čájehuvvojit Vuohču dáhpáhusas mini-festiválan, eaige gilvun.
Njuolggádusaid mielde riikkadási dáhpáhussii lea vejolaš sáddet ovtta sámenuoraid ovddasteaddji (omd. joavkku).
Sámenuoraid dáiddadáhpáhus lea jahkásaš, vurrolágáid sámiid ruovttuguovllu gielddain ordnejuvvon dáhpáhus.
Dan váldoordnejeaddjin bargá sámedikki skuvlen- ja oahppamateriáladoaimmahat. Dasa lassin maiddái báikkálaš skuvllain ja sámi servviin lea stuorra rolla ordnemiin.
Sámediggi ordne biilasáhtuid dáhpáhussii ovddit vuogi mielde sierra guovlluin sámeguovllus.
Dáhpáhus lea rabas maiddái ruovttuguovllu olggobealde boahtti oasseváldiide.
Biilasáhtuid goasttideapmi ruovttuguovllu olggobealde lea gitta das man ollu oahpahusministeriija addá dáhpáhusa várás stáhtaveahki.
Dáiddadáhpáhusa válmmaštallin sámedikkis bargá Anni Näkkäläjärvi (anni.
Dárkilut rávvagat ja dáhpáhusa njuolggadusat doaimmahuvvojit skuvllaide buori áiggis ovdal dáhpáhusa.
Čuovo maid sámedikki ruovttusiidduid www.samediggi.fi.
Almmuhanáigi Sámenuoraid dáiddadáhpáhussii, mii ordnejuvvo Vuohčus njukčamánu 26. beaivve, lea álgán.
Dáhpáhusa temán leat teáhter ja oanehisfilbma.
Almmuhanáigi teáhtergilvui nohká 2.3. ja filbmafestiválii 13.3.
Dárkilut dieđut dáhpáhussii almmuheamis dás:
Dáiddadáhpáhusa 2009 njuolggadusat
Aitosaš kulturdoarjjan juhkkui oktiibuot 79 100,00 euro ja sámeservviid doaibmandoarjjan 63 000,00 euro.
Sámedikki kulturlávdegoddi vuostáiválddii ohcamušaid 106 st oktiibuot 789 888,30 euro ovddas.
Sámedikki dievasčoahkkima mielde guovlohálddahusa ovddidanfidnu ii váldde ollege vuhtii sámiide vuođđolágas ja sámediggelágas dorvvastuvvon iežaset giela ja kultuvrra guoski iešráđđema.
ALKU-fidnus berre dahkat vuđolaš árvvoštallama sámiid iešráđđema dilis ja gaskavuođas ođastussii.
ALKU-fidnus berre dahkat evttohusaid sámiid iešráđđema ovddideamis ja čielgasit sámiid iešráđđema ollái gullevaš bargguid sirdimis sámediggái ráđđehusprográmma ja vuođđolága mielde.
Guovlohálddahusa ođasmahttinfidnus lea goittotge válmmaštallon sámegiela, sámeoahpahusa ja sámegielat sosiála- ja dearvvasvuođabálvalusaid stáhtadoarjagiid guoskevaš hálddahuslaš nuppástusat, mat bohtet ollašuvadettiin dovdomassii jogo hedjonahttit jo áigáiožžojuvvon sámiid iešráđđema dahje eastit sámiid iešráđđema ovddideami.
Sámiid sajádat ja vuoigatvuođat iežaset giela ja kultuvrra guoski iešráđđemii bohtet hedjonit ja sámiid iežaset iešráđđema ovddideapmi bisánit, joba mannat maŋos jos ALKU-fidnu ollašuvvá.
Sámiid iešráđđema hedjonahttet ja dan ovddideami estet golbma ođastussii gullevaš evttohusa:
- sámegielat ja sámegiela oahpahussii dárkkuhuvvon stáhtadoarjagiid sirdin oahpa-husministeriijas guovlohálddahusvirgebáikái (iige sámiid iežaset iešráđđema bargun) (gielddaid stáhtaruhtaortnega ođasmahttimis),
- sámi giellalágas dárkkuhuvvon stáhtadoarjagiid mieđiheami sirdin vuoigatvuohtami-nisteriijas guovlohálddahusvirgebáikái (iige sámiid iežaset iešráđđema bargun) ja
- sámegielat sosiála- ja dearvvasvuohtabálvalusaid dorvvasteapmái dárkkuhuvvon stáhtadoar-jaga sirdin eret sámiid iešráđđemis juohkinláhkai njuolgga gielddaide.
Máinnašuvvon hálddahusbarggut gullet čielgasit sámiid iežaset giela ja kultuvrra guoskevaš iešráđđema ollái ja daid galgá jogo sirdit riikkadási virgeoapmahaččas njuolgga sámiid iešráđđenorgánai, Sámediggái, dahje seailluhit (sosiála- ja dearvvasvuohtabálvalusaid stáhtadoarjja) Sámedikki bargun.
Sámediggi ii dohkket sámiide vuođđolágas dorvvastuvvon iešráđđema hedjonahttima ja dan ovdáneami bisánahttima.
ALKU-fidnu láhkaásaheamis ja fidnu buktin nuppástusain hálddahussii ja stáhtadoarjjaortnegii galgá lágidit sámediggelága § 9:s dárkkuhuvvon ráđđádallamiid, čielggadit fidnuid váikkuhusaid sámegillii ja sámiid vuođđolágalaš kulturiešráđđemii.
Guovlohálddahusvirgeoapmahaččat galget ráđđádallat ja ráhkadit ovttasbarg-gus sámiid ruovttuguovllu ja sámekultuvrra guoski strategiijaáššebáhpáriid.
Guovlohálddahusvirgebáikkiide ollašuhtto sámegielat bálvalanossodat sámiid ruovttuguvlui.
Sámediggi evttoha, ahte sámegielat sosiála- ja dearvvasvuohtabálvalusaid ruhtadan-, gohcin- ja stáhtadoarjjabarggut sirdojit Sámediggái Sámedikki evttohusa mielde.
Cealkámuš Olmmošvuoigatvuohtapolitihkalaš čielggadeamis
Olmmošvuoigatvuohtapolitihkalaš čielggadeamis ulbmilin lea, ahte Suopma ratifiere ILO 169- soahpamuša eamiálbmogiid vuoigatvuođain.
Sámediggi evttoha, ahte olmmošvuoigatvuohtapolitihkalaš čielggadeamis váldojuvvo čielga oaivil dasa, mo ILO 169- soahpamuša ratifieremis ovdánuvvo ja makkár áigetávvaliin, go jo ovddit olmmošvuoigatvuohtapolitihkalaš čielggadeamis jagis 2004 ásahuvvui ulbmilin ratifieret ILO 169- soahpamuš ja ulbmil bázii ollašuvakeahttá.
Sámedikki oainnu mielde dálá mearreruhta ii reahke sihkkarastit sámegielat sosiála- ja dearvvasvuohtabálvalusaid eaige sámiid olmmošvuoigatvuođat ollašuva resurssaid vátnivuođa dihte sosiálaja dearvvasvuohtabálvalusain vuođđolága ja sámi giellalága gáibidan vugiin.
Sámedikki cealkámuš suomagillii gávdno obban sámedikki ruoktosiidduin cealkámušat 2009-oasis.
Anára badjeskuvlla ŠBeaivvi áhkubatŠ ovddastit sámenuoraid
Anára badjeskuvlla teáhterjoavku Beaivvi áhkubat vuolgá ovddastit sámenuoraid riikka dási Nuorra Kultuvra – dáhpáhussii Lappeenranta-gávpogii miessemánus.
Teáhterbihtá namma lea Beaivvi bártni soagŋomátki ja dan lea bagadallan Petra Biret Magga.
Beaivvi áhkubat – joavkku bihttá lea musihkkáteáhter ja das leat mielde Sunna Valkeapää, Anniina Kitti, Gabriela Satokangas, Rauna Saijets, Maria Saijets, Inger-Elle Suoninen, Mari Guttorm ja Sunna Nousuniemi.
Joavku válljejuvvui sámenuoraid ovddasteaddjin riikka dási dáhpáhussii Vuohčus 26.3. ordnejuvvon sámenuoraid dáiddadáhpáhusas.
Dáhpáhusa duopmárin barggaiga neavttár- journalista Irene Länsman ja teáhterbarggu stuđeanta Heli Huovinen.
Čuovvovaš teáhterbihtát maid ožžo bálkkašumi sámenuoraid dáiddadáhpáhusas:
- Gáregasnjárgga skuvlla sámeluohkáid (1-6) Áilegas nuorat – joavkku bihttá Bihcabáhcatmeahcis, mas dehálaš temán lei luonddu nuoskkideapmi.
- Gárasavvona skuvlla Buoidagat – jaovkku bihttá Gos boagán, gos liidni ?
, mas dehálaš gažaldahkan ledje olbmuid gaskasaš oktavuođat, rehálašvuohta ja ándagassii addojupmi.
Bihtá lei bagadallan Anna-Reetta Niemelä.
- Eanodaga badjeskuvlla Gollegielagat – joavkku bihttá Gollegiella – sámegiella ? ! ?
, mas gieđahallojuvvui sámegiela sadji ja atnu bálvalusain.
Bihtá leigga bagadallan Anne-Mari Kukkonen ja Berit-Ellen Juuso.
- Čeavetjávrri skuvlla filbmajoavku, mii lei ráhkadan oanehisfilmma nuortalašgielat Idols-gilvvus ja
- anárašgielat joavku, mas leat oahppit 0-1-luohkáin, oaččui bálkkašumi čeahpes anárašgielat animašuvdnafilmmaid ovddas.
Sámedikki almmolaš doaimmahagas ohcanláhkai leamašan kulturčálli virgesadjásažžan lea váldojuvvon musihka magisttar Anna Näkkäläjärvi.
Näkkäläjärvi álggaha barggustis miessemánu 18. beaivve 2009.
Su doaibmabáiki lea Sámedikki almmolaš doaimmahagas Anára Rivdolis.
Virgesadjásašvuođa áigemeari rádjai ohce Anna Näkkäläjärvi lassin njeallje eará ohcci.
Lassidieđut hálddahushoavda Juha Guttormis.
Stipeanddat juhkkojuvvojedje oktiibuot čieža stuđentii, geat leat čađahan sámegiela iskosa stuđeantadutkosis ja 19 oahppái, geat besse vuođđooahpahusas.
Eanodaga logahat: Anne-Maret Labba (davvisámegiella) ja Niko Näkkäläjärvi (davvisámegiella)
Avvila logahat: Niina Aikio (anárašgiella) ja Ninjaana Näkkäläjärvi (davvisámegiella)
Ohcejoga sámelogahat: Onni Länsman (davvisámegiella) ja Rauna-Maaria Näkkäläjärvi (davvisámegiella)
Lyseonpuisto logahat, Roavvenjárga: Aletta Lakkala (davvisámegiella)
Heahtá badjeskuvla: Berit-Anne Juuso (davvisámegiella, Mira Kärki (davvisámegiella) ja Emma Eira (davvisámegiella).
Gilbbesjávrri skuvla: Lars-Aslak Tornensis (davvisámegiella), Sinituuli Kalttopää (davvisámegiella)
Avvila badjeskuvla: Ante Taskinen (anárašgiella) ja Anne Olli (davvisámegiella)
Čeavetjávrri skuvla: Ville-Riiko Kalevi Fofonoff (nuortalašgiella)
Ohcejotnjálmmi skuvla: Hildá Länsman (davvisámegiella) ja Oula Järvensivu (davvisámegiella)
Vuohču skuvla: Anni Aikio (davvisámegiella)
Haukipudas badjeskuvla: Ola Mihkku Länsman (davvisámegiella)
Sámegiela ja oahpahusa galggašii ovddidit oppalaččat
Suomas galggašii bidjat johtui oppalaš sámegiela ealáskahttinprográmma ja álggahit sámegiela ja sámegielat oahpahusa oppalaš ovddidanbarggu.
Buot golbma Suomas hubmojuvvon sámegiela leat dutkamušaid ja álbmogiidgaskasaš kártemiid mielde áitojuvvon gielat, mat dárbbašit earenoamáš doarjaga vai sirdásit aktiivvalaš atnogiellan ođđa buolvvaide.
Oahpahusministtarii geigejuvvon muittuhančállagiid sáhttá rahpat dás:
Sámedikki stivra ii leat duhtávaš POLURA evttohussii
Sámedikki stivra attii 17-siidosaš cealkámuša Eana- ja meahccedoalloministeriija válmmaštallan ráđđehusa evttohusas boazodoallo- ja luondduealáhusaid ruhtadanlágas (POLURA) čoahkkimis 28.5.2009.
Sámediggi oaidnáge, ahte POLURA evttohus lea čielgasit sámeálbmoga ja sámeboazo-doallokultuvrra vealaheaddji mátta boazodoalu ektui.
Sámediggi lea oalle duhtameahttun láhkateks-tii ja dan sisttisdoallan áššefeaillaide ja teavsttas vuhtton jurddašanvuohkái sámeboazodollui.
Loga olles dieđáhusa dás
Avvilis Njellimii johtti geaidnu galggašii fárggamusat divvojuvvot.
Geaidnu lea mohkkái, heajos ortnegis ja stuorámus oasis sáttogeaidnu gokčasa haga.
Sámediggi dahká geaidnohálddahussii álgaga Njellima geainnu vuđolaš divodeamis.
Áššis mearridii sámedikki dievasčoahkkin, mii dollojuvvui Njellimis gaskavahku 24.6.
Sámediggi hoahpuha álgoálbmotvuoigatvuođaid ovddideami
Sámediggi bivdá stáhtaráđis oktasaščoahkkima álgoálbmotvuoigatvuođaid ovddideamis.
Vuoigatvuohtaministeriija lea lahkonan sámedikki reivviin, mii guoská almmolaš čovdosa áigái oažžumii, man dárkkuhussan lea buoridit sápmelaččaid riektesasjádaga iešguđet hálddahussurggiin ja láhkaásaheamis.
Sámedikki stivra lea almmuhan ministeriijai iežas duhtameahttunvuođa das, ahte ILO 169-soahpámuša ratifiseren ii leat máinnašuvvon stáhta vuoruhuvvon ulbmilin.
Stivra lea maid iežas vástádusas ministeriijai imaštallan álgoálbmotvuoigatvuođaid ovddideami ádjáneami ja bivdán stáhtaráđis oktasaščoahkkima sámedikki stivrrain, oaiveministtariin ja dán ášši čoavddaministtariiguin.
Ságadoalli Juvvá Lemet, Klemetti Näkkäläjärvi, muitalii sámedikki 24.6. čoahkkánan dievasčoahkkimii áigeguovdilis áššiin.
Birasministeriija lea ásahan geassemánu álggus álgoálbmogiid árbedieđu gieđahalli áššedovdibargojoavkku.
Dan bargun lea suokkardit biodiversiteahttasoahpamuššii gullevaš artihkkala, mii guoská álgoálbmoga árbedieđu heiveheami.
Son ieš bargá bargojoavkku ságadoallin.
Sámedikki ovddasteaddjin bargojoavkkus leaba maid ohcejohkalaš doavttir, sámedikki áirras Heidi Eriksen ja boazoisit J. Antti Magga Eanodagas.
Sámiid ovddasteaddjit SOG stivrii
Sámediggi evttoha Sámi oahpahusguovddáža stivrii boahttevaš njealji jagi doaibmabadjái čuovvovaš lahtuid ja várrelahtuid (sárgaid siste): Petra Magga (Pekka Aikio), Erkki Lumisalmi (Tiina Sanila-Aikio), Berit-Ellen Juuso (Maarit Magga), Veikko Guttorm (Sisko Länsman), Heli Aikio (Aslak Paltto), Antti Katekeetta (Kati Eriksen).
Sámi oahpahusguovddáža stivrra nammada Lappi leanaráđđehus, mii lea bivdán sámedikki dahkat evttohusaid sámiid ovddasteaddjin stivrras.
Sámediggi evttoha stivrii oktiibuot guhtta lahtu.
Leanaráđđehus nammada stivrii oktiibuot gávcci lahtu.
Sámiid ovddasteaddjiid lassin stivrras galgá leahkit unnimustá okta gielddaid ovddasteaddji.
Dasa lassin stivrras lea skuvlla bargiid, oahpaheaddjiid ja stuđeanttaid ovddastus.
Sámiid ovddasteaddjit nammaduvvojit sámedikki evttohusaid vuođul ja gielddaid ovddasteaddjit gielddaid evttohusaid vuođul.
Čoahkkin- ja dáhpáhusbálvalusat
Sámekulturguovddáš Sajosa arkiteaktaplánema duohken ledje oululaš HALO-arkkitehdit Oy arkiteakta SAFA Janne Laukka, arkkit.
Siskkoža plánemis vástidii maid Halo-Arkkitehdit Oy.
Sámekulturguovddáža ollašuhttinfidnu doaimmai 10/2008 - 3/2012.
sápmelaš hálddahus-, kultuvra-, oahpahus- ja máhttinguovddáš
dáhpáhusdállu (filbma, musihkka, čoahkkimat ja konfereanssat)
sápmelaččaid parlameantadállu Suomas
* 1.6.2011; Sámekulturguovddáš Sajosa fitnodatdoaibma-, márkanastin- ja buvttaovddidanfidnu álggii
* 1.1.2012; Sajosa láigolaččat besse fárret ođđa kulturguovddážii
* 1.1.2013; Sajosa márkanastin ja vuovdin joatkašuvvet Sajosa iežas doaibman
Sajos lea miellagiddevaš ja geasuheaddji máŋggakultuvrralašvuođa deaivvadanbáiki.
Sajos lea maid dáhpáhusdállu, kongreassaguovddáš ja čoahkkinbáiki.
Sámekulturguovddáža ruhtadeapmái Lappi Lihttu lea juolludan 5 miljovnna euro Eurohpa uniovnna guovlluovddidanfoandda váriid.
Álgagat Sámedikki nama nuppástuhttimis Sámi Parlamentan ja ságadoalli bargonamahusa nuppástuhttimis presidentan sáddejuvvojit dárkkilut válmmaštallamii.
Álgagiid sámedikki nama ja ságadoalli bargonamahusa rievdadeamis dagai sámedikki lahttu Asko Länsman.
Länsman vuođustallá evttohusa sámedikki nama nuppástuhttimis dainna, ahte dálá namma čujuha menddo ollu lágasteapmái ja duopmostuoluide.
ŠSámi ParlamentaŠ-namahus govvidivččii Länsman mielde buorebut sámedikki bargguid ja sajádaga.
Sámedikki ságadoalli bargonamahusa molsun ŠpresideantanŠ lasihivččii sámedikki árvvus atnima ja govvešii ságadoalli duođalaš saji álbmotválljen orgána ságadoallin.
Folklore teáhter Aurora Borealis Ijahis idjii
Eamiálbmogiid musihkkafestivála Ijahis idja lágiduvvo Anáris dál guđat geardde. Dán jahkásaš eamiálbmotguossi lea “ Aurora Borealis ” - ensemble. Joavkkus leat mielde máŋggat Ruošša eamiálbmogiid ovddasteaddjit, omd. tsuktsit, jakutat ja evenit.
Joavku boahtá Pietaris, Davvi álbmogiid instituhttas, mii lea earenomažit spesialiseren dutkat davviguovlluid eamiálbmogiid kultuvrraid ja gielaid.
Aurora Borealis-ensemble prográmma ráhkkasa Davvi-Sibirija eamiálbmogiid dánssain, instrumentála- ja vokálamusihkkas sihke rituálain mat laktásit earálágan seremoniaide.
Joavku geavaha čájáhusain olu árbevirolaš instrumeanttaid nu mot earálágan časkinčuojánasaid ja njurgganasaid.
Aurora Borealisa máŋggabealat prográmma sáhttá oaidnit Ijahis ija konsearttain ja bárgobájiin.
Ijahis ija áigge lea maid vejolaš oažžut joavkkus oahppu Sibirija eamiálbmogiid árbevirolaš dánssaid birra.
Aurora Borealis joavkku lassin Ijahis ija áigge gullo sihke árbevirolaš ja ođđa sámemusihkka.
Lávvardaga 22.8. lágiduvvo Ijahis ija konsearta mii lea maid festivála váldodáhpáhus.
Lassin prográmmas leat mánáid ja nuoraid musihkkabárgobájit, nuoraid konsearta ja musihkkaseminára man teman lea “ Sámiid ja eará eamiálbmogiid musihkka globališuvnna deattu vuolde ”.
Eamiálbmogiid filbmaguovddáš Skábma lea guovlluguovdasaš filbma- ja audiovisuála suorggi resursaguovddáš, mii doaibmá sámedikki vuolde Anáris.
Dál doaibmama ruhtadit Oahpahusministeriija ja stáhta filbmadáiddadoaibmagoddi.
Eamiálbmogiid filbmaguovddáš Skábma doarju sámegiela ja kultuvrra. Dasa lassin dat duddjo vuođu, vuoi sámiid ja eará eamiálbmogiid iežaset jietna gullo ja govva oidno filbma- ja mediaindustriijas eamiálbmogiid iežaset eavttuiguin ja iežaset vuolggasajis.
Skábma doarju filmmaid ja mediabuktagiid plánema, ovddideami ja buvttadeami nu, ahte dat ohcá ruhtadankanálaid ja ovttasbargoguimmiid sihke lágida skuvlema ja ordne filbmasuorggi dáhpáhusaid sámeguovllus.
Eamiálbmogiid filbmaguovddáža doaibman lea
1. doarjut sápmelaš filbma- ja TV – buvttadeami
2. lágidit filbmaskuvlema ja - bajásgeassima
Riikkaidgaskasaš oassi sámi kulturguovddážis
Sámi kulturguovddáš, mii vuođđuduvvo Anárii, fállá filbmaguovddáža lassin máŋggaid doaimmaid. Dain ee. sámeduodji, sámemusihkka, ealáhusat sihke mánát ja nuorat ožžot iežaset ossodagaid.
Kulturguovddášviesus lea maiddái sámegirjerádju.
Eamiálbmogiid filbmaguovddáža doaibmama vuolggasajit bohciidit ealáhusain ja kultuvrras.
Filbmaguovddáš atná ávkin davviriikkalaš sámeguovlu addin synergiijaovddu filmmaid giehtačállimis, govvemis ja earenoamážit daid riikkaidgaskasaš ruhtadeamis.
Dasa lassin filbmaguovddáš atná ávkin Skábmagovat – filbmafestiválaid mielddisbuktin máilmmiviidosaš filbmafierpmádaga.
Anára Ijahis idja ovdanbuktá máŋggabealat sámekultuvrra
Anáris 21.-22.8.09 guđat geardde lágiduvvon eamiálbmogiid musihkkadáhpáhus Ijahis idja buktá olbmuide geahččanláhkai ja guldalanláhkai sámekultuvrra máŋggaid suoivvaid.
Ijahis ija váldodáhpáhusas, lávvardat eahkeda Ijahis ija konsearttas, leat máŋggalágan artisttat. Gullamis leat sihke čeahppit geat hálddašit árbevirolaš sámemusihkka (luođi, livđe ja leu`dda) ja joavkkut geat čuojahit sámegielat populáramusihkka.
Earenomaš ilus lágideaddjit leat dán jagi das, go konsearttas leat mielde báikegotteolbmot geain lea máhttu árbevirolaš musihkkašlájaid hárrái.
Suoma beal Sámi lassin festiválai servet joavkkut maiddái Ruoŧas ja Ruoššas.
Rock-joavku Mollet lea okta Ijahis ija konseartta násttiin.
Joavku čuojaha sámegielat rock-musihkka lotkes vugiin ja sin showa lávdde alde leage oaidnin veará !
Mollet lea johttán sámefestiválain miehttá Norgga ja Ruoŧa, ja dál sii leat vuosttas geardde čuojaheamen Anáris.
Ulla Pirttijärvis lea ođđa joavku, geainna son lea vuosttas geardde ovttas Ijahis ija lávddi alde.
Pirttijärvi ovdánbuktá guldaleaddjiide luđiid luonddu birra. Ulla musihkkarat mieđuštit ja ráhkadit luđiid jietnamáilmmi ákusttalaš instrumenttaid iešvuođaid bokte, eai nuge musihkka bokte.
Joavku ovddasta máŋggaid Sibiriija eamiálbmogiid. Mielde leat omd. evenat, nenetsat ja jakutat.
Aurora Borealis-joavkku prográmma ráhkkasa Davvi-Sibiriija eamiálbmogiid dánssain, instrumeantala- ja vokálamusihkkas ja rituálain mat laktasit earálágan seremoniijaide.
Jo árbevierrun šaddan musihkkaseminára áigge gieđahallojuvvo temá “ Sámiid ja eará eamioálbmogiid árbevirolaš musihkka globalisašuvnna deattu vuolde ”.
Hálliin leat Matti Morottaja “ Anáraš musihkka ”, Annukka Hirvasvuopio-Laiti “ Sápmelaš musihkkasohkabuolvvat ”, Igor Nabuk “ Ruošša eamiálbmogiid musihkka ” ja Marko Jouste fáttáin “ Mo máhcahit láhppon árbevieru ? ”.
Fáttá “ makkár mearkkašupmi sámemusihkkas ja sámegielat musihkkas lea nuorra sápmelaččaid identitehtii.
Goas juiget, goas lávlot, manin lávlot, manin juiget ? ” fas čiekŋudit sámenuorat jurddahallat.
Nuoraid sáhkavuoruin leat mielde omd. Niillas Holmberg, Milla Pulska ja Nils-Heikki Paltto.
Dilálašvuohta lágiduvvo sámemusea Siidda auditorias ja dat lea buohkáide rabas.
Mánáid ja nuoraid beaivi bearjadaga 21.8 sisttisdoallá musihkkabárgobájiid skuvllamánáide ja nuoraid konseartta.
Oahpaheaddjiin musihkkabargobájiin leat omd. Annukka Hirvasvuopio-Laiti ja Aurora Borealis-joavkku lahttut.
Nuoraid konsearttas lávddi ala besset sámenuorat joavkkuinis.
Sii čuojahit máŋggalágan musihkka, juiget ja sis leat maiddái teáhterčájáhusat.
Somby konseartageassi jotkašuvva Ijahis ijas Anáris
Somby vuittii Guovdageainnu beassášmárkaniin Sámi Grand Prix 2009- lávlungilvvu.
Ijahis idja festivála lea dego ruoktofestivála Sombyi, danin go joavku lea leamašan mielde festivalas sin carriera álggu rájes. Joavku lea eret Vuohčus.
Somby-joavkkus leat mielde Miira Suomi - voc, Milla Pulska - key board, Oula Guttorm - gitárra, Juho Kiviniemi - bássa ja Unna-Maari Pulska-trumbbut.
Somby konseartageassi joatkašuvva nappo lávvardat eahkeda Ijahis ijas.
Somby lea válmmaštallamin vuosttas ollesguhkkosaš skearru ja lea vuordimassii, ahte dat livčče válmmaš dán čávčča áigge.
Ijahis idja lágiduvvo guđat geardde Anáris 21.-22.8.2009.
Festivála áigge gullat sámemusihkka, sihke árbevirolaš ja ođđasot sámemusihkka ja festiválii servet maiddái eamiálbmotguossit. Guossit bohtet Ruoššas Davviálbmogiid instituhttas. Sis leat dánsun- ja musihkkačájáhusat, mat leat duođái alladássásaččat.
Festivála váldodáhpáhusa, ijahis ija konseartta, lassin leat earáge dáhpáhusat. Lávvardaga lágiduvvo maiddái musihkkaseminára ja bearjadaga lea mánáid ja nuoraid beaivi.
Dárkkilat dieđut prográmmas gávdnojit interneahttasiidduin www.ijahisidja.fi.
Somby lassin festivála lávddi ala guldaleaddjiid bohtet guoimmuhit ee. Mollet (SE.)
Ijahis idja-preassadilalašvuohta lávvardaga 22.8.09 diibmu 17-18 Sámi oahpahusguovddažis Anáris.
Báikin alde eahkeda artisttat.
Sámediggi lágida konfereanssa sámenuoraid birra
Bearjadaga golggotmánu 16. beaivvi konfereansa lea buohkaide rabas ja nuvttá.
Vuosttaš nuortalašgiela skuvlagiellaoahppa almmuhuvvui Čeavetjávrris lávvardaga 29.8. dollojuvvon ávvudoaluid oktavuođas.
Giellaoahppagirjji leat lágidan Satu ja Jouni Moshnikoff ja Eino Koponen.
Giellaoahpa ulbmilin lea stáđasmahttit giela čálálaš geavaheami ja áddit skuvllaide veahkkeneavvuid girjegiela njuolggadusaid oahppamii.
Dahkkit maid sávvet, ahte girji veahkkehivččii rávesolbmuid sin iežaset eatnigiela girjjálaš máhtus ja livččii veahkkin daidda, geat hálidit oahppat eatnigielaset ruovttoluotta dahje oahppat nuortalašgiela ođđa giellan.
Nuortalašgiella leamašan dušše hubmojuvvon giella jagi 1972 rádjái. Dalle almmustuvai vuosttaš áppes Aabbâs säämas ja nuortalašgiela rávagirji ŠKoltansaamen opasŠ, mas giela ortografia dahje čállinvuohki ovdanbuktojuvvui.
Čállinvuohki lea ovddiduvvon dálá hápmái Čeavetjávrri skuvllas.
Máŋggat sohkabuolvvat leat dan oahppan, muhto rávesolbmuid lohkan- ja čállinmáhttu dárbbaša ain doarjaga.
Rávesolbmot leatge giellaoahppagirjji oktan čuozáhatjoavkun.
Nuortalašgiela giellaoahppa ovdanbuktá áššiid oanehaš njuolggadusaiguin ja valjis ovdamearkkaiguin.
Girjji lea lágidan golmma olbmo bargojoavku, mas árbevirolaš giellamáhtu lea ovddastan Jouni Moshnikoff, oahpahussuorggi Satu Moshnikoff ja gielladiehtaga Eino Koponen.
Sámegiela davviriikkalaš lávdegoddi, Suoma sámediggi ja Ruovttueatnangielaid dutkanguovddáš leat ruhtadan prošeavtta.
Girjji lea vejolaš diŋgot sámedikki skuvlen- ja oahppamateriáladoaimmahagas ja dat lea fidnemis ee. Sámi duodji - buvddain.
Sámedikki stivra merkii čoahkkimisttis 27.8.2009 iluin diehtun Meahcceráđđehusa ja Paadara vieljažiid soahpamuša, mii guoská bohccuid guohtoneatnamiid ráfáidahttima vuovdedoalus 20 jahkái ja buot váidagiid ruovttoluotta geassima buot duopmostuoluin.
Mearrádus čájeha ahte ráđđádallamiiguin sáhttá oktii heivehit sámi boazodoalu ja vuovde-doalu intreassaid seamma guovllus.
Nuoraid konfereanssas leat ovdan áigeguovdilis sáhkavuorut
Lassin nuoraidpolitihkalaš áššebáhpáriid dálá dilis boahtá muitalit oahpahusministeriija nuoraidovttadaga hoavda Olli Saarela.
Sámedikki dearvvahussániid konfereanssas cealká Sámedikki ságajođiheaddji Klemetti Näkkäläjärvi.
Sáhkavuoruid sámenuoraid váikkuhanvejolašvuođain ja dilis dollet Lars Miguel Utsi Riikkaidgaskasaš Barents čállingottis ja Anne Kirste Aikio Suoma sámenuoraid searvvis.
Pánelságastallan, mii lágiduvvo beaivvi áigge, rahpá vejolašvuođa jurdagiid bokti ságastallamii.
Loahppasáhkavuoru doallá Sámedikki nuoramus lahttu Tuomas Aslak Juuso.
Almmuheapmi konferensii nohká bearjadaga golggotmánu 2. beaivve.
Sámemánáid stoahkanbirrasat sámáiduhttojuvvojit
Sámedikki Sámi mánáidkulturguovddáš lea váldán váimmu áššin sámi mánáid stoahkanbirrasiid sámáiduhttima duhkorasaid ektui.
Ollu duhkorasat bohtet kultuvrra olggobealde ja dainnalágiin oahpistit mánáid duhkoraddama maiddái guhkkelii lagat fáttain.
Diibmá mánáidkulturguovddáš ordnii sámi gielddaid sámi beaiveruovttuide gietkamiid ja dipma stoahkan-sámi elliid.
Dán jági sámegielat beaiveruovttuide skáhppojuvvojit ođđa duhkorasat, mat leat plánejuvvon ja ráhkaduvvon Johkamohkis, Ruoŧas.
“ Miessi ” - duhkorasat leat muoras ráhkaduvvon, main beljiid sáhtta merket ja molsut, vai miessi sáhttá merkejuvvot ain ođđasit.
“ Miesit ” heivejit hui bures bealljemearkkaid sániid hárjehallamii, niibbi gieđahallamii ja daid sáhttá maiddái njoarostit.
Duhkorasaid idea lea vuođđuduvvon sámi bargguide ja kultuvrii.
Árbevirolaš boazoduhkorasat leat fas ožžon ođđa, hutkálas hámi !
Rákkas áddá ráfálaš beaiveoađđinbottu beaivedivššu nuoramusaide dahje suohtas stoahkanbáikki.
Sámi mánáidkulturguovddaš doarju máná stoahkankultuvrra ja lasiha dainnalágiin sámegiela lunddolaš geavaheami.
Lássedieđut: doaibmajođiheaddji Petra B. Magga-Vars tel. 040-732 5503
Govas: Sámi giellabeasi jođiheaddji Katja Magga, Mitro Hetta ja Johanna Kumpula Vuohču sámi giellabeasserieggás.
” ađa ” vuittii Sámi kulturguovddáža arkitektuvragilvvu
Senaatti-kiinteistöt lágidii guovtte oasat arkitektuvragilvvu Sámi kulturguovddážis, mii huksejuvvo Anára kirkosiidii Juvdujoga gáddái.
Arkitektuvragilvvu evttohusat válljejuvvon nuppi muddui
Sámikulturguovddáša arkitektuvragilvu čuoččáldahtii beroštumi - 58 evttohusas 6 válljejuvvojedje gilvvu nuppi muddui.
Sámikulturguovddáša huksemis Anára girkosiidii Juvddujoga gáddái Senáhta-giddodagat ordnii guovttemuttot arkitektuvragilvvu.
Gilvvu 1. muddu, mii ollašuhttui idealundosaš gilvun kulturguovddáša arkitekruvralaš ja doaibmii evttohusa gávdnama várás, nogai 30.6. 2008, ja dasa dohte buohkanassii 58 evttohusa.
Evttohusain, maid dahkkit ledje sihke suopmelaččat ja olgoriikkalaččat, ledje bálkkášanlávdegotti mielde lahkonan kulturguovddáša arkitektuvralaš čovdosa illudahtti máŋgga eará láhkai.
Gilvvohalliide addojit guđege evttohussii joatkkaplánenrávvagat das, mo bargguid galggašii ain ovddidit.
Arkitektuvragilvvu 2. muddu čielgá 3.12.2008.
Gilvvu evttohusat leat doaimmahuvvon nammamearkkain, nuba dán muttus dahkiid namat, geat leat válljejun joatkit gilvvus eai leat dieđus.
Kulturguovddáša váldoplánen álgá ođđajagimánus 2009 ja huksenbargguide beassat giđđat 2010.
Plánaid mielde visti váldo geavahussii jagi 2012 áigge
Sámediggi lágida rabas nammagilvvu, man dárkkuhussan lea gávdnat Sámi kulturguovddážii, mii válmmaštuvvá Anára kirkosiidii j. 2012, dan oaivila ja doaimma govvideaddji nama.
fidnu duogáš ja gilvvu njuolggadusat
Sámi kulturguovddážii, mii huksejuvvo Anára kirkosiidii Juvdujoga gáddái, bohtet doaibmalanjat Sámediggái, sámekultuvrai gulavaš máŋggabealat doaimmaide ja maiddái sámi oahpahus- ja dutkandoibmii.
Dáid lassin vistti dehalaš doaibmasajit leat oktasašlanjat: loaiddastan-, čoahkkin- ja máŋggadoaibmalanjat ja restauráŋŋa, mat leat sajuštuvvan máŋggadoaimma- ja bálvalusfeaskára birra.
Oktasašlanjaid geavaheapmi lea kulturguovddáža buot doaimmaid dehalaš oassi.
Sámi kulturguovddáža dárkkuhussan lea láhčit sámiide buoret dilálašvuođaid iežas eavttuiguin doalahit ja ovddidit giela, kultuvrra ja ealáhusdoaimma, dikšut ja ovddidit kulturiešráđđema ja maiddái duvdit sámiid almmolaš eallineavttuid ovdáneami.
Lassin guovddáža dárkkuhussan lea buoridit vejolašvuođaid juohkit ja oažžut dieđuid sámiin eamiálbmogin.
Sámi kulturguovddáš lea ovdasajis dárkkuhuvvon sámiid iežaset geavaheami várás.
Das lea oaivil boahtit Suoma sámiid iešráđđema ja maiddái ealli ja ovdáneaddji sámekultuvrra symbolan, man guovddáš doaibman lea sihke gáhttet árbevirolaš kultuvrra ja maiddái ovddidit ja ođasmahttit sámi servodateallima.
Čilgejuvvon váldodárkkuhusa lassin kulturguovddáš fállá viiddis, ođđaáigásaš ja alladássásaš oktasašgeavahanlanjaid (čoahkkin-, auditorio-, máŋggadoaibma- ja loaiddastansajiid ja studiolanjaid) dihte erenomáš vejolašvuođaid lágidit áidnalunddot birrasis máŋggalágan čoahkkimiid, konfereanssaid ja dáhpáhusaid.
Sámi kulturguovddáš lea dasto seamma áigge nu Suoma sámiid parlameantadállu go kultur-, skuvlen- ja máhttinguovddáš ja maiddái dáhpáhusdállu iešguđetlágan čoahkkimiiguin, musihkka-, filbma- ja teáhterloaiddastemiiguin.
Nuppiide laktásan oassedoaimmat dorjot nuppiideaset sisdoaluid ja lanjadagaid beales.
Sámi kulturguovddáža hukseha ja oamasta Senaatti-giddodagat ja dan bruttoviidodat lea sullii 4 800 m².
Huksenfidnu goasttádusárvu lea sullii 12 miljovnna euro, mas EU-ruhtadeami oassi lea 5 miljovnna euro.
Sámi kulturguovddáža huksen álgá giđđat 2010 ja dat galggašii gárvánit jagi 2012 álggu rádjai.
Sámi kulturguovddáža váldoláigolažžan doaibmá Sámediggi, mii láigoha lanjaid eará geavaheaddjiide.
Sámi oahpahusguovddáš lea Sámedikki lassin dálu nubbi váldogeavaheaddji.
Dálu eará geavaheaddjit leat Anára gieldda girjerádjodoaibma, Sámi Duodji rs (sámeduojáriid searvi), SámiSoster rs (sámiid sosiála- ja dearvvasvuođasuorggi searvi), Lappi leanaráđđehus ja Sámeárkiiva ja restauráŋŋa, mat vuođđuduvvojit.
Nammagilvvu njuolggadusat:
Gilvvu dárkkuhussan lea gávdnat Sámi kulturguovddážii, mii huksejuvvo Anára kirkosiidii, dan dárkkuhusa ja doaimma govvideaddji nama.
Gilvvu lágideaddjin doaibmá Sámediggi.
Mearreáigge maŋŋá boahtán evttohusat eai váldojuvvo vuhtii.
Bealehisvuođa sihkkarastima dihte oassálasti oktavuohtadieđut, nappo namma, čujuhus, telefonnummir ja šleađgapoastačujuhus laktojit evttohussii sierra, giddejuvvon konfeluhtas, mii rahppojuvvo árvvoštallama nogadettiin ja gilvvu loahppabohtosa čielggadettiin.
Eará láhkai doaimmahuvvon evttohusat hilgojuvvojit.
Persovdnadieđut gieđahallojit dušše nammagilvvu oktavuođas, eaige dat luohpaduvvo viidásabbot.
Buot dieđut duššaduvvojit gilvvu nogadettiin.
Gilvui sáhttá oassálastit eanet go ovttain evttohusain ja daid sáhttá sáddet seamma konfeluhtas.
Nammaevttohus galgá leat sámegielat, millosepmosit davvisáme-, anáraš- dahje nuortalašgielat.
Evttohusa sáhttá vuođustallat maiddái suomagillii.
Nammii biddjon gáibádusat
- kultuvrralaš duogáža ja mearkkašumi,
- viiddis ja máŋggabealat doaimma ja dan
- arkitektuvrralaš hápmegiela.
Evttohusain galgá váldit vuhtii nama čállinhámi ja dadjama.
Nama galgá sáhttit álkket sierra gielain dadjat ja njuovžilit sojahit.
Sávvo, ahte dat heive maiddái riikkaidgaskasaš ja elektrihkalaš geavaheapmái.
c. Nammaevttohusaid galgá vuođustallat.
a. Gilvvu čoavdá 10-lahttosaš bálkkašupmelávdegoddi, masa gullet okta ovddasteaddji kulturguovddáža juohke geavaheaddjiorganisašuvnnas (oktiibuot 8 ovddasteaddji) ja maiddái ovddasteaddji Senaatti-giddodagain ja kulturguovddáža arkitektuvragilvvu vuoitán plánejeaddjijoavkkus.
Bálkkašupmelávdegoddi vállje gaskavuođas ságajođiheaddji ja várreságajođiheaddji ja maiddái váldá alcces čálli.
Lávdegoddi ja dan vejolaš bargováljagoddi sáhttet dárbbu mielde geavahit barggus áššedovdiid.
Gilvoevttohusat árvvoštallojit namaheapmen.
Vuoitin válljejuvvo buoremusat nammii ásahuvvon gáibádusaid deavdi evttohus.
Gilvvu lágideaddjis lea goittotge nu hálidettiin vuoigatvuohta leat válljekeahttá vuoitin mange evttohusa.
a. Vuoitievttohusa bargi bálkkašuvvo 1 000 euroin.
Nubbin boahtán evttohus lodnojuvvo 200 euroin ja goalmmádin boahtán 100 euroin.
Jos máŋga oassálasti leat evttohan seamma nama, bálkkašupmi juhkko sin gaskkas.
Gilvvu lágideaddji oažžu buot vuoigatvuođaid golmma buoremussan válljejuvvon evttohussii.
Lágideaddjis lea maiddái vuoigatvuohta nuppástuhttit dahje leat geavatkeahttá nama.
15.10.2009 dmu 16.00 rádjai.
Vástádusat gažaldagaide sáddejuvvojit jearri almmuhan šleađgapoastačujuhussii 21.10.2009 rádjai.
Mildosat: Sámi kulturguovddáža arkitektuvragilvvu prográmma ja gilvvu árvvoštallanbeavdegirji ja maiddái maŋimuš hámusgovat ja – tevnnegat arkitektuvragilvvu vuoitán ađa – nammasaš evttohusas.
Vuoitievttohusa bargi bálkkašuvvo 1 000 euroin.
Sámenuoraid dáiddadáhpáhus 2010 Roavvenjárggas
Sámenuoraid dáiddadáhpáhus 2010 ordnejuvvo Roavvenjárggas njukčamánus guovtti beaivvi dáhpáhussan.
Doarjjaohcamušaid galgá doaimmahit kulturlávdegoddái maŋimustá 30. skábmamánu 2009 rádjai
Ohcanskoviid ja lassedieđuid fidne vs. kulturčállis tel. 010 839 3134 ja sihke šleađgapoastta bokte anne.
Skoviid ja rávvagiid sáhttá maiddái čálihit Sámedikki internetsiidduin
Eamiálbmogiid filbmaguovddáš Skábma ja Filmikaari-fitnu bovdejit sápmelaš ja sámi guovllus doaib-mi filbmadahkkiid ja davviriikkálaš buvttadanfitnodagaid fierpmáiduvvat Anárii.
Fierpmáiduvvandáhpáhusa dárkkuhussan lea buktit davviriikkalaš buvttadanfitnodagaid lagabuidda sápmelaš filbmadahkkiid.
Dáhpáhusa dárkkuhussan lea ovddidit ámmátlaš filbmaráhkadeami, oahpásmahttit buvttadeaddjiid, suorggi ámmátolbmuid ja dahkkiid nuppiide ja lávdadit sápmelaš filmma.
Dáhpáhussii oassálastet tutorin bagadalli Nils Gaup ja Filmikaari-fidnu prošeaktahoavda Anne Laurila.
Dáhpáhus álgá bearjadaga diibmu 10 ja nohká lávvardar-eahkedis.
Skábma-fierpmáiduvvandáhpáhus lea Skábmagovat-filbmafestiválaid oassi, mat lágiduvvojit Anáris, Suoma sámefilmma guovddážis, 29.–31.1.2010.
Stuorámus oassi guovdalas skábmaáigái stellejuvvon festiváladáhpáhusain dollo Sámemusea Siidda doaibmabáikkiin Anára kirkosiiddas.
Kulturvásáhusat leat fállun maiddái filbmateáhtera olggobealde, dasgo festiválaáigge lávdin doaibmá maiddái jieŋas ja muohttagis ráhkaduvvon Guovssahasteáhter, gos galbmaseamos vásáhusat leat ellon -40 buolašgráđas.
Lassidieđut ášši birra:
Suvi West Eamiálbmogiid filbmaguovddáš Skábma jođiheaddji,
Doiammajođiheaddji
Sámedikki oktavuođas doaibmá Sámi mánáidkulturguovddáš, mii lea Lappi mánáidkulturfierpmádaga oassi ja dan bokte maiddái riikkaviidosaš Taikalamppu – fierpmádaga lahttu.
Doaimmajođiheaddji bázedettiin virgefriijavuhtii Sámediggi almmuha ohcanláhkai
Sámi kulturguovddáža nammagilvu lágiduvvo ođđasit
Sámediggi ordne ođđa nammagilvvu, man dárkkuhussan lea gávdnat Sámi kulturguovddážii, mii válmmaštuvvá Anára kirkosiidii jagi 2012, dan oaivila ja doaimma govvideaddji nama.
Lassidieđuid addá Sámedikki hálddahushoavda ja bálkkašanlávdegotti čálli Juha Guttorm t. 0400–142 518, bálkkašanlávdegotti ságajođiheaddji Janne Näkkäläjärvi t. 040-7599 427 ja maiddái bálkkašanlávdegotti várreságajođiheaddji Eija Leivo t. 040–8304 886
Sámi kulturguovddáža ođđa nammagilvu
fidnu duogáš ja gilvvu njuolggadusat
Sámi kulturguovddáža dárkkuhussan lea láhčit sámiide buoret dilálašvuođaid iežas eavttuiguin doalahit ja ovddidit giela, kultuvrra ja ealáhusdoaimma, dikšut ja ovddidit kulturiešráđđema ja maiddái duvdit sámiid almmolaš eallineavttuid ovdáneami..
Mearreáigge maŋŋá boahtán evttohusat eai váldojuvvo vuhtii.
Gilvui oassálasto jogo nu ahte poastta fáro sáddejuvvojit nammaevttohus ja oassálasti oktavuohtadieđut čujuhussii Saamelaiskäräjät, Angelintie 696, 99870 Inari dahje buktimiin nammaevttohusa ieš dahje aššeolbmo bokte ovdalis namahuvvon čujuhussii.
Nammaevttohusa sisttisdoalli giddejuvvon konfeluhttii merkejuvvo dovddaldat " Nammagilvu ".
Bealehisvuođa sihkkarastima dihte oassálasti oktavuohtadieđut, nappo namma, čujuhus, telefonnummir ja šleađgapoastačujuhus laktojit evttohussii sierra, giddejuvvon konfeluhtas.
Nammaevttohusa sádden olbmuid buot persovdnadieđut duššaduvvojit gilvvu nogadettiin.
a. Nammagilvvuin ohcco Sámi kulturguovddážii oanehis, deaivilis, milliibáhcci ja čalmmus sámegielat namma, mii govvida kulturguovddáža
Namma ii oaččo leat anus juo seammasullasaš sámevisttis.
b.. Evttohusain galgá váldit vuhtii nama čállinhámi ja dadjama.
c. Nammaevttohusaid galgá vuođustallat.
a) Gilvvu čoavdá 10-lahttosaš bálkkašanlávdegoddi, masa gullet okta ovddasteaddji kulturguovddáža juohke geavaheaddjiorganisašuvnnas (oktiibuot 8 ovddasteaddji) ja maiddái ovddasteaddji Senaatti-giddodagain ja kulturguovddáža arkitektuvragilvvu vuoitán plánejeaddjijoavkkus.
b.) Bálkkašanlávdegottis lea ságajođiheaddji ja várreságajođiheaddji ja maiddái čálli ja veahkkebargi.
Lávdegoddi ja dan bargolávdegoddi sáhttet dárbbu mielde geavahit barggus áššedovdiid.
a) Vuoitievttohusa bargi bálkkašuvvo 1 000 euroin.
b) Jos máŋga oassálasti leat evttohan seamma nama, bálkkašupmi juhkko sin gaskkas.
Gilvvu lágideaddji oažžu buot vuoigatvuođaid vuoitán evttohussii.
Gilvvu guoski almmuhus olggosaddo čuovvovaš aviissain: Ávvir, Lapin Kansa, Enontekiön Sanomat, Inarilainen ja Sompio.
Lassin dan sáhttá lohkat Sámedikki ruoktosiidduin http://www.samediggi.fi /.
Mildosat: Sámi kulturguovddáža arkitektuvragilvvu prográmma ja gilvvu árvvoštallanbeavdegirji ja maiddái maŋimuš hámusgovat ja - tevnnegat arkitektuvragilvvu vuoitán ađa - nammasaš evttohusas.
Mildosiidda sáhttá oahpásmuvvat Sámedikki ruoktosiidduin dahje Sámedikki guovddášdoaimmahagas Anára Rivdolas, čujuhus Angelintie 696.
Sámenuoraid dáiddadáhpáhus Roavvenjárggas 7.-8.4.2010
Sámedikki kulturlávdegoddi jugii čoahkkimis 8.1.2010 dán jagáš (2010) kulturdoarjagiid.
Kulturlávdegoddi mearridii čoahkkimis, ahte guođaha om. mearreruđas 74 500,00 euro, maid dasto maŋŋá juohká.
Dán čoahkkimis juogekeahttá báhce ee. ovttaskas dáiddáriid ja bargojoavkkuid ohcan bargoveahkkeruđat ja prošeaktadoarjagat ja maiddái servviid ohcan muhtin prošeaktadoarjagat.
Juogekeahttá báhcán doarjagiid lea dárkkuhus juohkit njukčamánu áigge ja dalle bargon mearrádusain dieđihuvvo čoahkkima maŋŋá.
Aitosaš kulturdoarjjan juhkkui oktiibuot 122 500,00 euro, mas 31 000 kulturdáhpáhusaide ja 64 500,00 euro sámeservviid doaibmandoarjagiidda.
Sámedikki kulturlávdegoddi vuostáiválddii ohcamušaid 86 st oktiibuot 701 073,00 euro ovddas.
Lassedieđuid fitne Má. áššemeannudeaddji Rauna Rahkos
Almmuhanáigi Sámenuoraid dáiddadáhpáhussii lea álgán
Sámenuoraid dáiddadáhpáhusa almmuhanáigi lea álgán ja bistá njukčamánu viđat beaivvi rádjái.
Sámenuoraid dáiddadáhpáhus lahkona
Prográmmat leat rock-, lávlla-, luohte-, rap- ja instrumentálamusihkka.
Almmuheamit leat boahtán sámiid ruovttuguovllu buot gielddain ja Roavvenjárggas.
Sámediggi ordne dáhpáhussii linjábiilasáhtuid ruovttuguovllu gielddain.
Dieđut almmuhuvvojit maid neahtas, čuovo www.samediggi.fi.
Lassedieđut dás.
Sámediggi vuođđuda nuoraidráđi
Sámenuoraid oassálastin- ja vaikkuhanvejolašvuođat buorránit.
Sámediggi vuođđuda iežas vuogádahkii nuoraidráđi ja nuoraidčálli virggi.
Nuoraidráđđi ásahuvvo guovtti jahkái hávil.
Ráđđái bohtet oktiibuot vihtta 18-25 – jahkásaš lahtu.
Dasa lassin nuoraidráđđái namuhuvvojit oktiibuot vihtta 15-17 – jahkásaš áššedovdi.
Nuoraidráđđi boahtá doaibmat sámedikkis áššedovde- ja ovttasbargoorgánan ja nuoraid oavdduid goziheaddjin.
Nuoraidráđđi galgá ovddastit Suoma sámiid guovllulaš ja gielalaš joavkkuid.
Sámedikki čoahkkin mearridii nuoraidráđi ja nuoraidčálli virggi vuođđudeamis čoahkkimisttis Heahtás duorastaga 11.3.
Ášši lea válmmaštallojuvvon sullii ovtta jagi prošeavttas, man oahpahusministeriija lea ruhtadan.
Prošeaktabargojoavkku lea jođihan sámedikki nuoramus lahttu Tuomas Aslak Juuso.
Ášševalmmaštallin lea bargan Anne Länsman.
Sámediggi vuordá dál oahpahusministeriijas loahpalaš mearrádusa bissovaš ruhtadeami oažžumis stáhta bušeahtas.
Válljejuvvon válgalávdegotti eará lahtut leat Juha Magga Eanodagas (várrelahttu Nils Henrik Valkeapää), Maria Sofia Aikio Ohcejogas (várrelahttu Vieno Länsman), Marjaana Aikio Anáris (várrelahttu Oula Valkeapää) ja Ilmari Laiti Anáris (várrelahttu Marja Männistö).
Pekka Aikio várrelahttun nammaduvvui Päivi Magga Vuohčus.
Sámedikki čuovvovaš válggat doaimmahuvvojit čakčat 2011.
Sámeoahpahus ruovttuguovllu olggobealde
čielggada sámegiela ja sámegielat oahpahusa ollašuvvama ja eavttuid sámiid ruovttuguovllu olggobealde.
Raporta kárte fámus leahkki oahpahusa guoski njuolggadusaid ja mearrádusaid.
Dasa lassin raporttas dahkkojuvvojit evttohusat oahpahusdiliid ovddideamis.
Musihkka čohkke sámenuoraid Roavvenjárgii
Sámi parlamentáralaš ráđi čoahkkin nammadii ođđa lahtuid golmma Davviriikka ja Ruošša sámiid oktasaš sámegiela lávdegoddái.
Ođđa giellalávdegoddi doaibmá jagi 2011 loahpa rádjái ja dat ovddasta oktiibuot čieža sámegiela.
Parlamentáralaš ráđđi čoahkkanii Roavvenjárggas 14.4.
Sámi giellalávdegoddái doaibmabadjái 2010-2011 nammaduvvojedje čuovvovaš lahtut:
Suomas davvisámegiela ovddasta Vesa Guttorm (várrelahttu Petra Biret Magga-Vars), anárašgiela Petter Morottaja (Ilmar Mattus) ja nuortalašgiela Erkki Lumisalmi (Jouni Moshnikoff).
Ruoššas gielddasámegiela ovddasta Nina Afanasjeva (Nadesha Zolutuhina), darjesámegiela Nina Mironova (A. F. Zaharov) ja nuortalašgiela Zoja Nosova (Irina Tychuk).
Stáhtat ja sámedikkit gárvásat sámesoahpamušráđđádallamiidda
- Áigi lea láddan davviriikkalaš sámesoahpamuša guoski ráđđádallamiid álggaheapmái.
– Sáhttit illudit das, ahte sámesoahpamuša guoski ráđđádallamat álget ja ášši ovdana, gávnnahii Norgga sámedikki várrepresideanta Laila Susanne Vars sámi parlamentáralaš ráđi čoahkkimis Roavvenjárggas 14.4.
Sámi parlamentáralaš ráđi čoahkkin dohkkehii julggaštusa davviriikkalaš sámesoahpamuša ovddideamis ráđđádallamiid álggahettiin.
Evttohus Suoma, Ruoŧa ja Norgga oktasaš davviriikkalaš sámesoahpamuššan gárvánii áššedovdebargojoavkkus jagis 2005. Bargojoavkkus ledje ovddasteaddjit sihke ráđđehusain ja sámedikkiin.
Parlamentáralaš ráđđi bivdá dál, ahte ráđđádallamiidda ásahuvvošii bistevaš ja dohkálaš áigeplána.
Parlamentáralaš ráđđi deattuha julggaštusasttis dan, ahte davviriikkalaš sámesoahpamuš boahtá leat eahpedievaslaš nu guhká go Ruošša sámit leat soahpamuša olggobealde.
Parlamentáralaš ráđđi doarju Ruošša sámiid figgamušaid iežaset álbmotválljen orgána vuođđudeamis ja ávžžuha maid Suoma, Ruoŧa ja Norgga ráđđehusaid doarjut Ruošša sámiid ulbmiliid.
Davviriikkalaš sámesoahpamuša ulbmilin lea ee. dahkat oktilažžan sámiid riektesajádaga ruoktoriikkaineaset ja nannet sámiid vejolašvuođaid bargat riikkaid rájáid rastá ja bissut oktan álbmogin.
Govas Suoma sámedikki várreságadoalli Irja Seurujärvi-Kari.
Sámiid gielalaš vuoigatvuođat eai ollašuva nugo fámus leahkki láhkaásaheami vuođul galggašivčče.
Sámegielmáhtolaš olbmot váilot hálddahusas, almmolaš bálvalusain ja oahpahusas.
Virggálaš sámi hálddašanguovlluid olggobealde lea sámegiela oahpahusas njuolga heahtedilli Suomas ja Ruoŧas.
Sámediggi vuordá Suoma ráđđehusas hohpolaš mearrádusa riikaviidosaš sámegiela ealáskahttinprográmma johtui bidjamis, gávnnahii sámedikki várreságadoalli Irja Seurujärvi-Kari 15.4.
Roavvenjárggas ordnejuvvon álbmogiidgaskasaš konferánssas.
Buot sámegielat leat Unesco árvvoštallama mielde áittatvuloš sajis.
Seurujärvi-Kari muittuhii ON earenoamášraporterejeaddji James Anaya raporterenmátkki olis ordnejuvvon konferánssas, ahte leat dahkan evttohusaid sámegielaid earenoamáš doarjumis ja ollislaš ealáskahttinprográmma johtui bidjamis juo moanaid gerddiid iige dál leat šat áigi vuordit.
Sámeoahpahusa láhkaásaheami ja ruhtadeami váilevuođat leat dagaheamen dan, ahte sámegielmáhtolaš olbmuid mearri geahppána jođanit ja, ahte sámegiella ja identiteahtta leat molsašuvvamin ja jávkamin earenoamážit virggálaš sámeguovlluid olggobealde orru sámiin.
Maiddái Dásseválddi Presideanta ja veahádatáittarteaddji leat duvdán sámegiela ealáskahttinprográmma johtui bidjama.
Hálddahusráđđi Mirja Kurkinen Suoma vuoigatvuohtaministeriijas muitalii konferánsii, ahte sámegielaid guoski ealáskahttinprográmma válmmaštallojuvvo aiddo ministeriijain ja áššis lea vuordimis mearrádus vel giđa áigge.
Čuvgehusdoaimmadárkkisteaddji Kari Torikka Lappi guovlohálddahusdoaimmahagas, gii ovddastii konferánssas Suoma oahpahusministeriija, gávnnahii, ahte sámegiela oahpahus lea vejolaš maiddái sámiid ruovttuguovllu olggobealde.
– Oahpahusa ordnen gáibida goittotge vánhemiin earenoamáš aktiivvalašvuođa ja juoba oassálastima oahpahusa ordnemii.
Seurujärvi-Kari govvidii sámeoahpahusa diliid duođalažžan.
Dilli sámiid ruovttuguovllus hedjona daningo ahkeluohkát unnot ja máŋgasat leat fárren eret.
Orrut máhccamen dan áigái, go sámegielas ii lean sadji skuvllas ja giellamolsun ovdanii fárttain.
- Sámegiela sadji suopmelaš skuvllas lea juohkásan guovtti oassái.
Ruovttuguovllus giella lea guovllulaš veahádatgiela sajis ja ruovttuguovllu olggobealde seammá sajis go sisafárrejeaddjiid gielat.
Sámegielas ii leat skuvllas álgoálbmoga giela sajádat, gávnnahii Seurujärvi-Kari.
Loga Irja Seurujärvi-Kari olles sága dás: Statement by Irja Seurujärvi-Kari on Saami language, Culture and Youth 15.4.2010
” Raporta sámiid olmmošvuoigatvuođain lea áidnalunddot ”
- Sámiid olmmošvuoigatvuođaid gieđahalli raportta lágideapmi lea áidnalunddot bargu.
Sámiid olmmošvuoigatvuođaid gieđahalli raporta lea vuosttaš, mii boahtá gieđahallat ovtta álbmoga njealji stáhta guovllus, gávnnahii ON álgoálbmotraporterejeaddji James Anaya Roavvenjárggas.
Govas ON álgoálbmotvuoigatvuođaid earenoamášraporterejeaddji, professor James Anaya Roavvenjárggas.
Earenoamášraporterejeaddji Anaya muitalii, ahte su ulbmilin lea gieđahallat sámiid olmmošvuoigatvuođaid ollašuvvama álgoálbmoga perspektiivvas.
Roavvenjárggas 15.-16.4. ordnejuvvon dilálašvuođat ledje oassi sámiid, stáhtaid ja earenoamášraporterejeaddji gaskasaš gulahallamis, mii boahtá joatkkašuvvat dilálašvuođaid maŋŋá.
- Raportta ulbmilin lea ovddidit álgoálbmoga vuoigatvuođaid ja diliid positiivvalaš ovdaneami.
Raporta boahtá sisttisdoallat oktiigeasuid ja ávžžuhusaid, mat vuođđuduvvet daid geatnegasvuođaide, maid Davviriikkat leat addán iežaset álgoálbmoga ektui.
- Raporta boahtá diehtun stáhtaid ráđđehusaide, sámiide ja almmusvuhtii ja dat ovdanbuktojuvvo ON olmmošvuoigatvuohtaráđđái.
Ráđđehusaid ja sámiid ovddasteaddjiin lea vejolašvuohta oassálastit olmmošvuoigatvuohtaráđi čoahkkimii, mii lea almmolaš, muitalii Anaya.
Loga earenoamášraporterejeaddji James Anaya sága 15.4. dollojuvvon konferánssa rahpama oktavuođas dás: OPENING STATEMENT OF THE SPECIAL RAPPORTEUR JAMES ANAYA 15042010
Geahča Sajosa sajádaga.
Sámekulturguovddáža sajiid láigoheami galgá nannet girjjálaččat.
Sadjevárrenskovvi oktan mildosiin galgá doaimmahuvvot Sámekulturguovddážii buriin áiggiin, unnimusta mánotbaji ovdal dilálašvuođa.
Várrejupmi nannejuvvo loahpalaččat ovddalgihtiimávssu máksimiin 3 mb. ovdal várrejumi, dat lea 30 % várrejumi oppalašárvvus.
Sajiin ja mielbálvalusain berrojuvvojit buhtadusat, mat mávssahuvvojit sajiid láigoheaddjis.
Čoahkkinsajiid láigguide gullet dábálaš čuovggat, čorgen sihke vuođđoteknihka.
Badjelmearálaš fáktameašttir- ja eará sierrabálvalusat mávssahuvvojit geavaheami mielde.
Geavahettiin Sámekulturguovddáža jietna- ja čuovgateknihka galgá várret maiddái sierrateknihka divššára.
Sámekulturguovddáža fáktameaštárat bearráigehččet ja oahpistit dálu biergasiid ja gálvvuid geavaheami ja sirdima.
Jietna- ja čuovgaolbmo bálká mávssahuvvo dilálašvuođa ordnejeaddjis bargojuvvon diimmuid mielde.
Láigolaš čatnasa čuovvut dálu bargoveaga rávvagiid dállui, dan biergasiidda ja gálvvuide guoskevaš áššiin.
Láigolaš lea geatnegahtton buhttet gálvvuide ja ráhkadussii čuohcán iešdáhtolaš vahágiid.
Ordnejeaddjái várrejuvvo ovdal dilálašvuođa álgima eanemustá diimmu guhkkosaš nuvttá ráhkkananáigi, jus ii heivvolašvuođa dihtii leat sohppojuvvon eará láhkai.
Láigolaš lea geatnegahtton burgit ordnemiiddis ja sirdit biergasiiddis iežas goasttádusain seammás láigoáiggi nohkama maŋŋá jus ii ášši leat sohppojuvvon eará láhkai.
Rievdadusaid ja šluhttemiid galgá dahkat girjjálaččat (šleađgapoasttain dahje reivviin).
Sámekulturguovddáš Sajos sáhttá bákkuhuvvon sivaid geažil šluhttet várrejumi.
Várrejupmi nannejuvvo máksimiin ovdamávssu, mii lea 30 % várrejumi oppalašárvvus maŋimustá 3 mb. ovdal várrejumi álgima.
Loahppaoassi láiggus galgá máksojuvvot maŋimustá 30 beaivve ovdal dilálašvuođa álgima.
Rehkega máksineaktu lea 14 beaivve netto, maŋŋonanreantu lága mielde.
Soahpamuša guoskevaš sierramielalašvuođat, main ii šatta soabat, čovdojuvvojit Lappi gearretrievttis.
Áigi šluhttenbeaivvis
15 beaivve (2 vahko)
Čoahkkinsadje- ja bargoveahkabálvalushattit dollet sisttistis 24 % ja restoráŋŋabálvalusat 14 % árvvulassevearu.
Rehketvuođustusamet lea +/- 10 % nannejuvvon olmmošmearis.
Sajos sámekulturguovddáža namman
Anáraš Matti Morottaja bargan nammaevttohus Sajos lea válljejuvvon sámekulturguovddáža nammagilvvu vuoitin.
Sajosis maiddái boahtá seamma háve sámekulturguovddáža namma.
Sajos lea anárašgiella ja dat oaivvilda juo ovddežis oaiveorohaga dahje orohaga, gos leat dollasajis guhkitge áigge.
- kultuvrralaš dárkkuhusa ja mearkkašumi,
- viiddes ja máŋggabealat doaimma ja maiddái dan
- arkitektuvralaš hápmegiela.
Nammaevttohusain galggii vuhtiiváldit nama čállinhámi ja dadjama.
Namma galgá leat álkit sierra gielain dadjamis ja njuovžilit sojaheamis.
Sávvui, ahte namma heive maiddái riikkaidgaskasaš ja elektrihkalaš geavahussii.
Lassin gáibádussan lei, ahte namma ii oaččo leat geavahusas sullasaš sámi visttis.
Sámekulturguovddáža nammagilvvu 1. muddu ollašuhttui golggot-skábmamánus 2009.
Dalle gilvui oasálastán evttohusain bálkkašanlávdegoddi dohkkehii váldit árvoštallamii oktiibuot 69 evttohusa.
Árvvoštaladettiin evttohusaid, bálkkašanlávdegoddi gávnnahii, ahte daid siste ii gávdno oktage gilvvu njuolggadusaid gáibádusaid deavdi evttohus.
Danin bálkkašanlávdegoddi šiehtai ođđajagemánus 2010 cealkit ođđa nammagilvvu, man áigemearri nogai 17.3.2010.
Ođđa nammagilvvus bálkkašanlávdegoddi dohkkehii váldit árvvoštallamii 142 nammaevttohusa (evttohusat dieđáhusat mielddusin), mat ledje ráhkaduvvon ja doaimmahuvvon dasa gilvvu njuolggadusaid mielde.
Fuolalaš ja vuđolaš árvvoštallama boađusin gilvvu 10-lahttosaš, kulturguovddáža geavaheaddjiorganisašuvnnaid, Senaatti-giddodagaid ja arkiteaktadoaimmahaga ovddasteaddjiin čohkiidan bálkkašanlávdegoddi mearridii ovttamielalalaččat cealkit anárašgielat nammaevttohusa Sajosa gilvvu vuoitin ja válljet dan seamma háve maiddái sámekulturguovddáža namman.
(bálkkašanlávdegotti čoahkkáibidju dieđáhusa mielddusin)
Bálkkašanlávdegotti mielas nammaevttohusain Sajos deavdá buoremusat gilvvu njuolggadusain nammii ásahuvvon gáibádusaid.
Sajos lea namman oanehis, deaivil ja álkit milliibáhcci.
Namma lea maiddái čalmmus, neutrála ja varas, mii ii dagat boastto miellagovaid ja man eai noađut menddo máŋga geavahanoktavuođa.
Namma lea álkit sierra gielain dadjamis ja njuovžilit sojaheamis.
Lassin dat heive bures riikkaidgaskasaš ja elektrihkalaš geavahussii.
Bálkkašanlávdegottis anárašgiela áššedovdin doaibman Ilmari Mattus čilgehusa mielde sajos - nama oažžu dušše dakkár luonddubáiki, mii deavdá guhkálaš orohahkii ásahuvvon čavga gáibádusaid; dan lahka galget leat boaldenmuorat ja čáhci, ja báikki galgá leat muđuige mielamiel, vuogas ja suddjii, gosa mielas boahtá ja gos orru guhkitge áigge.
Sajos lea dasto buorrin gávnnahuvvon báiki orohaga ceggemii.
Dán áigái heivehettiin sámekulturguovddáš ánssáša bálkkašanlávdegotti mielas sajos – nama alladássásaš arkitektuvrra ja maiddái alladássásaš ja máŋggabealat doaibmasisdoalu dihte.
Veardádusgovain jurddašemiin kulturguovddáža arkitektuvra ráhkada Sajosa birrasa duovdaga go fas guovddáža doaibmit ja daid barggut ovdanbuktet olbmuid ja sin doaimma, mii Sajosis bargojuvvo.
Go sámekulturguovddážis lea mearri boahtit sámiid ja earáge joavkkuid guoibmás, suohtas, liekkus ja geasuheaddji deaivvadan- ja gávnnadanbáiki ja go guovddáš huksejuvvo guovdu anáralaččaid árbevirolaš ja dáláge ássanguovllu, ánssáša sámekulturguovddáš namman Sajosa hui bures.
Namma symbolisere sámekulturguovddáža mearkkašumi sámiide lagaš ja gudnejahtton báikin.
Sámediggi lea guođđán pateanta- ja registtarráđđehussii ohcamuša Sajosa registreremis dávvirmearkan, goas namma oažžu oktovuoigatvuođalaš geavahansuoji.
Lassin diehtojuohkinvirgebáikkis lea ohccon ja juo ožžojuvvon Sajos-nammii iežas neahttadovddaldat čujuhusain www.sajos.fi
Sámekulturguovddážii, mii válmmaštuvvá kirkosiidii jagi 2012, huksejuvvojit doaibmalanjat sámehálddahussii (sámediggái), iešguđetlágan kultur-, oahpahus- ja dutkandoaimmaide ja lassin dálááigásaš čoahkkin- ja máŋggadoaibmalanjat auditorioin.
Kulturguovddáža dárkkuhussan lea láhčit sápmelaččaide buoret eavttuid doalahit ja ovddidit kulturiešráđđema ja maiddái ovddidit almmolaš eallindiliid.
Lassin kulturguovddáš fállá buoret vejolašvuođaid go ovdal lávdadit ja juohkit dieđuid sápmelaččain eamiálbmogin.
Sámekulturguovddáža váldogeavaheaddit ja - doaibmit leat sámediggi ja Sámi oahpahusguovddáš.
Daid lassin eará doaibmit leat Sámegirjerádju (Anára gieldda girjerádjodoaibma), Sámearkiiva (Arkiivalágádus), Sámi Duodji rs.
Lassin guovddážii bohtet oktasašlanjat nugo auditorio, uhcit čoahkkinlanjat, máŋggadoaibma- ja bálvalanlanjat ja maiddái sullii 60-báikásaš restauráŋŋa.
Sámekulturguovddáža goasttádusárvu lea 12 miljovnna euro (álv 0 % Kulturguovddáža viidodat lea sullii 4 800 brm2 ja saddjáivuohta 27 400 brm³.
Guovddáža huksenbarggut leat álgán dán vahkus ja dat galggašii válmmaštuvvat jagi 2011 loahpa rádjai.
Dálu atnuiváldin ávvudemiid lea mearri doallat álgojagis 2012.
Biologalaš máŋggahápmásašvuođa guoski ON:id oktasašsoahpamuš (The United Nations Convention on Biological Diversity CBD) rahppui vuolláičállima várás ON:id biras- ja ovdánankonfereanssas (UNCED) Rio de Janeiros jagi 1992.
Biodiversitehtasoahpamuša ulbmilin leat eatnanspáppa ekosystemaid, ealli- ja šaddošlájaid ja daid árbedahkkiid máŋggahápmásašvuođa suodjaleapmi, luondduriggodagaid suvdilis geavaheapmi ja maiddái luonddu geenariggodagaid geavaheamis ožžojun ávkkiid vuoiggalaš juohkin.
Biodiversitehtasoahpamuša artihkal 8(j) geatnegahttá soahpamušoassebeliid suodjalit eamiálbmogiid biodiversitehtii gulavaš árbevirolaš dieđuid.
Artihkal mearrida, ahte soahpamušoassebealit galget riikkasis lágaideaset mielde gudnejahttit, suodjalit ja doalahit biologalaš máŋggahápmásašvuođa suodjaleami ja suvdilis geavaheami dáfus mearkkašahtti álgoálbmogiid ja árbevirolaš eallinvuogi hálddašan báikkálašservošiid dieđu, innovašuvnnaid ja geavadiid, sihke ovddidit ja viiddidit daid guoskadeami dán dieđu, innovašuvnnaid ja geavadiid eaiggádiid lobiin ja veahkehemiin sihke roahkasmahttit dán dieđu, innovašuvnnaid ja geavadiin ožžojun ávkkiid dássebeallásaš juohkima.
Artihkal suddje Suomas sápmelaččaid luonddugeavahussii gulavaš árbevirolaš dieđu.
Artihkal guoská Suomas sápmelaččaid.
Soahpamuša artihkal 10 (c) geatnegahttá soahpamušoassebeliid gáhttet ja roahkasmahttit biologalaš resurssaid vieruiduvvan geavaheami árbevirolaš kultuvrralaš vugiiguin, mat heivejit suodjaleami ja suvdilis geavaheami gáibádusaide.
Artihkal 8(j) ollašuhttima duogáš Suomas
Suomas birasministeriija ásahii 18.6.2009 Biologalaš máŋggahápmásašvuođa guoski oktasašsoahpamuša eamiálbmogiid árbedieđu gieđahalli artihkal 8 j álbmotlaš áššedovdibargojoavkku sámedikki ságadoalli evttohusas.
Bargojoavku galggai válmmaštallat doaimmaid, mat vuođđuduvvet biologalaš máŋggahápmásašvuođa guoski oktasašsoahpamuša eamiálbmogii árbevirolaš dieđu seailluheapmái gullevaš artihkal 8j-bargoprográmmii. Bargojoavku doaimmai Suoma luonddu máŋggahápmásašvuođa suodjaleami ja suvdilis geavaheami álbmotlaš strategiija ja doaibmanprográmma 2006-2016 ollašuhttima ja čuovvuma ovddideaddji bargojoavkku vuollásažžan.
Bargojoavku dagahii barggu áigge čilgehusa Akwé: Kon – rávvagiid gaskavuođas riikkasis lágaide ja čilgehusa sámiid vierrovuoigatvuođas.
Doaibmabijuin evttohuvvo luonddu máŋggahápmásašvuhtii gulavaš árbevirolaš dieđu vuhtii váldima lágaid ja hálddahusa ovddidanfidnuin sihke oahpaheamis.
Bargojoavku evttoha, ahte resurssaid bidjat sámiid luonddu máŋggahápmásašvuhtii gulavaš árbevirolaš dieđu vurkemii, dutkamii ja ealáskahttimii.
Biodiversitehta dili buorideami várás leat Suomas ráhkadan álbmotlaš biodiversitehtastrategiijat.
Biodiversitehtastrategiija ollašuhttima jođiha Suoma luonddu máŋggahápmásašvuođa suodjaleami ja suvdilis geavaheami álbmotlaš strategiija ja doaibmaprográmma 2006-2016 ollašuhttima ja čuovvuma ovddideaddji bargojoavku (ng. Biodiversitehtabargojoavku).
Sámedikki ovddasta bargojoavkkus sámedikki ságajođiheaddji.
Ovddit, jagis 2006 jahkái 2016 fámus leamašan strategiija galggai ođasmahttot biodiversitehtasoahpamuša oassebeallečoahkkimiid ja EU:a mearrádusaid geažil.
Strategiija ođasmahttima válmmaštallmat álggahuvvojedje juo jagi 2010.
Sámediggi oassálasttii strategiija válmmaštallamii váikkuhemiin ráđđehusráđđádallamiidda, artihkkala 8(j)-bargojoavkkus, biodiversitehtabargojoavkkus, addimiin cealkámušaid ja ráđđádallamiin strategiijas eiseválddiiguin.
Oaiveministtar Jyrki Katainen ráđđehusprográmmas leat čatnasan ođasmahttit álbmotlaš biodiversitehtastrategiija, suvdilis ovdáneami prográmma ja ollašuhttit áitatvuloš luonddutiippaid doaibmaplána.
Biodiversitehtastrategiija ollašuhttimis čatnasat dorvvastit sámi kulturlaš vieru ja árbbi geavahit luonddu.
Stáhtaráđđi dohkkehii prinsihppamearrádusa ” Suoma luonddu máŋggahápmásašvuođa suodjaleami ja suvdilis geavaheami strategiijas jagiide 2013–2020, luonddu bealis– olbmo buorrin ” (ng. Biodiversitehtastrategiija).
Prinsihppmearrrádus stivre biodiversitehtastrategiija ollašuhttima Suomas.
Prinsihppamearrrádusas lea váldon vuhtii biodiversitehtasoahpamuša oassebeallečoahkkima mearrádusat soahpamuša ollašuhttima ovddideami várás sihke EU:a mearrádusat biodiversitehta suodjaleami várás.
Prinsihppamearrrádus gieđahallá sámiid ruovttuguovllu luonddu máŋggahápmásašvuođa ja sápmelaččaid árbevirolaš dieđu dili ja boahtteáiggi.
Stáhtaráđi prinsihppamearrrádusas lea artihkal 8(j):a ja sápmelaččaid guoski mearkkašahtti doaibmabijut ja ulbmilat:
- Stáhtaráđđi gidde erenoamáš fuopmášumi davvi luonddu hávváduvvanvuhtii, čuovvundárbbuide ja áittadahkkiid ovddalgihtii vuhtii váldimii sihke suodjaleapmai ja suvdilis geavaheapmai álbmotlaš eanageavaheapmai gulavaš lágaid ja hálddahusa čielggasmahttimiin sihke oktasašbarggus árktalaš guovllu ja Barentsa euroárktalaš guovllu rikkaiguin ovddidemiin sápmelaččaid vuoigatvuođaid eamiálbmogin ee. eanageavaheapmai gulavaš lágaid čielggasmahttimiin ja oassálastimiin aktiivalaččat riikkaidgaskasaš oktasašbargui eamiálbmogiid vuoigatvuođalaš ja duođalaš suodjaleami nannema várás.
- Stáhtaráđđi ollašuhttá luonddu máŋggahápmásašvuođa suodjaleami ja suvdilis geavaheami oktavuođas oktasašsoahpamušas ja dan mearrádusain girjejun eamiálbmogiid árbevirolaš dieđuid guoskavaš linjemiid ja deattuha Suoma vejolašvuođaid doaibmat báktečuollin riikkaidgaskasaš servošiin artihkal 8(j) ollašuhttimis.
Vealtameahttun bálvalusaid buvttadeaddji ekosystemat ođasmahttojit ja dorvvastuvvojit váldimin fuopmášupmai sosiálalaš, ekonomalaš ja kulturlaš ášši beliid.
Dás váldo fuopmášupmái earet eará čáhcái, dearvvasvuhtii, ealáhusaide ja buresveadjimii gulavaš ekosystemabálvalusat sihke sápmelaččaid dárbbut eamiálbmogin.
Luonddu máŋggahápmásašvuođa suodjaleami ja suvdilis geavaheami dáfus lea dehalaš ahte sápmelaččaid árbevirolaš dieđuid ja vieruid sihke biologalaš resurssaid árbevirolaš geavaheami gudnejahttit, ealáskahttit ja suodjalat riikkasis lágáid ja riikkaidgaskasaš geatnegasvuođaid mielde ovddidemiin árbevirolaš dieđu suodjáleami guoskavaš hálddahusa ja lágaid.
Oktasašsoahpamuša ollašuhttimis váldo vuhtii sápmelaččaid buorre ja beaktilis oassálastin buot dárbbašlaš dásiin oktasašsoahpamuša ja oassebeallečoahkkimiid mearrádusaid mielde.
Biodiversitehtabargojoavkkus lea ollašuhttima doarjjan ráhkaduvvon eiseválddiid ja čanusjoavkkuid geatnegahtti doaibmaprográmma.
Doaibmaprográmma lea fámus jahkái 2020 ja dan ollašuhttima čuovvut ja ovddidat biodiversitehtabargojoavkkus.
Doaibmaprográmma gieđahallá viidásabbot go áitosaš strategiija sámiid ruovttuguovllu luonddu máŋggahápmásašvuođa dili ja sápmelaččaid luonddu máŋggahápmásašvuhtii gulavaš árbevirolaš dieđu dili.
Doaibmaprográmmas leat ásahuvvon doaibmabijuide áigetávvalat ja vástubealit.
Doaibmaprográmmas leat máŋggat sápmelaččaid guoski ulbmilat.
2) Ovddidat oahpaheaddjiid dievasmahttinskuvlema ealánšládjadovdamušas ja luonddu máŋggahápmásašvuođa guoskavaš gažaldagaid pedagogihkas.
Ovddidat ođđa diehtoteknologiija mielde šládjadovdamuša ja suvdilis ovdáneami bajásgeassima (ee. sámeoahpahusas ja dan oahppamateriálabuvttadeamis luonddu máŋggahápmásašvuođa guoski árbevirolaš dieđu sihke dan suodjaleami ja árvvu).
16) Guoskaduvvo CBD-oktasašsoahpamuša 9. oassebeallečoahkkima dohkkehan eaktodáhtolaš Akwé: Kon – rávvagiid sámiid ruovttuguovllu eanageavaheami plánemis ja stivremis sihke váldit vuhtii rávvagiid eanageavaheami stivremii gulavaš lágaid ođasmahttimis.
22) Ollašuhttit eará hálddahussurggiid ja čanusjoavkkuid oktasašbargun ráhkaduvvon doaibmaplána Suoma áitatvuloš luonddutiippaid dili buorideami várás.
35) Ovddidat luonddu máŋggahápmásašvuođa suodjaleami sihke sámiid kultuvrra ja árbevirolaš ealáhusaid dáfus suvdilis luondoturismma ja luonddu virkkosmahttingeavaheami stáhtaráđi luonddu virkkosmahttingeavaheami ja luondoturismma guoskavaš prinsihppamearrádusa (VILMAT) ja Suoma turismastrategiija 2020 mielde.
37) Nánnet luonddu máŋggahápmásašvuođa dáfus suvdilis guovlluidgeavaheami plánema turismaguovddášiid birra ovdamearkan čohkkemiin turismabálvalusaid luonddu máŋggahápmásašvuođa dorvvasteami perspektiivvas.
67) Geahpedat ealáhusdoaimmas, dego lavdnjebuvttadeamis ja ruvkebuvttadeamis, šaddi ekosystemabálvalusaid fuotnáneami, omd. luonddu ja virkkosmahttingeavaheami sihke sámiid árbevirolaš ealáhusaid dáfus vahátlaš birasvaikkuhusaid, erenoamážit čázádat- ja eará suđđamiid, beavttálmahttimin doaibmasuorggi iežas, buoremus tehnihkáin ollašuhtton birasgáhttendoaibmabijuid.
Ovddidat duottarguovlluid eanageavaheami ollišlaš plánema Akwé: Kon – rávvagiid mielde nu, ahte boazodoalu ja eará eanageavaheami ruossalasvuođat geahppánit ja vahátlaš váikkuhusat duottarlundui helpejit.
79) Ovddidat boazodoalu dálve- ja geasseguohtuneatnamiid lonohallama ja láiddoninventeremiid guohtuneatnamiid gierdannávccaid dorvvasteami dihtii oktasašbarggus bálgosiiguin, váldimin vuhtii ášši guoski dutkandieđu, sápmelaččaid luonddu máŋggahápmásašvuhtii gulavaš árbevirolaš dieđu ja eará boazodollui laktáseaddji dieđu.
Joatkit guohtoneatnamiid diliid čuovvuma ja ovddidat guohtoneatnamiid inventerenvugiid.
84) Mielde maiddái luonddu máŋggahápmásašvuhtii gulavaš sápmelaččaid árbevirolaš dieđu vuhtii váldima joatkit barggu ILO:a eamiálbmogiid guoski oktasašsoahpamuša ratifiserengáibádusaid čilgema várás ráđđehusprográmma ulbmila mielde sihke loahpahat Davviriikkalaš sámesoahpamuša guoski ráđđádallamiid.
Artihkal 8 (j) – bargojoavkku laohpparaporttas ovdanbuktojun doaibmabijuid ollašuhttima joatkit, vuođustun sivaid dihtii doaibmabijut dárkkistuvvojit ja dievasmahttojit ođđa artihkkala 8(j)-bargojoavkkus ja doaibmabidjoevttohusat buktojit čuovvunbargojovkui dohkkeheami várás.
85) Ráhkkanat váldit atnui CBD-oktasašsoahpamuša oassebeallečoahkkima dohkkehan indikáhtoriid, mat gusket gielalaš máŋggahápmásašvuođa, sámiid ruovttuguovllu eanageavaheami ja árbevirolaš ealáhusaid dili ja ovdáneami sihke árbevirolaš dieđu, innovašuvnnaid ja geavadiid dili ja ovdáneami.
Artihkal 8(j):a ollašuhttin Suomas joatkašuvvá
Bargojoavku doaibmá biodiversitehtabargojoavkku vuollásažžan ja raportere dasa iežas doaimmain.
- Lasihit oppalaš dieđu artihkal 8(j):s, dan geatnegasvuođain ja ollašuhttimis
- Válmmaštallat Suoma oainnuid riikkaidgsakasaš biodiversitehtasoahpamuša čoahkkimiidda artihkal 8(j):ai gulavažžan
Klemetti Näkkäläjärvi, ságajođiheaddji (sámediggi)
Päivi Lundvall (Lappi Ebi-guovddáš)
Áššedovdi Elina Helander-Renvall (Lappi universitehta árktalaš guovddáš)
Indikáhtoriid ulbmilin lea čielggadit artihkal 8(j):a gáhtten árbevirolaš dieđu dili.
Álbmotlaš artihkal 8(j)-bargojoavku lea álggahan doaimmaid indikáhtoriid atnui váldima dihtii.
Bargojoavku lea válmmaštallan ja válmmaštallá ain biodiversitehtasoahpamuša čoahkkimiidda Suoma oaiviliid, mat laktásit artihkal 8(j)-artihkkalii.
Bargojoavkku ulbmilin lea maiddái jorgalahttit suoma-ja sámegillii 10. oassebeallečoahkkima dohkkehan Tkarihwaie:ri – etihkalaš meannudanvuohkenjuolggadusaid sihke bargat evttohusaid daid ollašuhttima várás
Tkarihwaie:ri lea keha ' ka – álbmoga giella (mohawk-) giella ja dárkkuha ” rivttes vuogi ”.
Meannudanvuohkenjuolggadusa ulbmilin lea dorvvastit eamiálbmogiid kulturlaš - ja intellektuálalaš árbbi gudnejahttima eamiálbmogiid guoski fidnuin.
Bargojoavku gieđahallá maiddái genariggodagaid oažžuma ja ávkkiid juohkima gieđahalli Nagoya beavdegirjji ratifiserema Suomas sihke čuovvu biodiversitehtastrategiija ja – doaibmaprográmma artihkal 8(j) guoski áššiid ollašuvvama.
Vuosttas artihkal 8(j)-bargojoavku lea árbevirolaš dieđu hálddašeaddjiid gullama maŋŋá dahkan oktasaš meroštallamiid sápmelaččaid luonddu máŋggahápmásašvuhtii gulavaš árbevirolaš dieđus, vierrovuoigatvuođaš ja beaivválaš luonddugeavaheamis.
Sápmelaš luonddu máŋggahápmásašvuhtii gulavaš árbevirolaš diehtu boahtá ovdan sápmelaš luonddugeavaheamis ja árbevirolaš sámeealáhusaid ollašuhttimis dahjege boazodoalus, guolásteamis, meahčástusas, čoaggimis ja dujiin sihke luondogaskavuođas.
Diehtu sirdása sámegiela lundui, duovdagii, dálkái, boazodollui, dujiide, bivdui ja guolástussii gulavaš terminologias sihke sámegielat báikenamain.
Árbevirolaš diehtu sirdo diđolaš oahpaheami, boarrasut buolvvas ožžojun málle, juigosiid ja njálmmálaš máinnastanárbbi bokte sihke boazodoallo-, guollebivdo-, čoaggin duodje- ja meahcástanvieruid bokte.
Sápmelaččaid árbevirolaš luonddugeavaheapmi vuođđuduvvá sápmelaš árvomáilbmái, sosiálalaš vuogádahkii ja vierrovuoigatvuhtii.
Luonddugeavaheapmi lea earálágan iešguđege sámeealáhusain.
Luonddugeavaheapmi lea gitta maiddái eatnandieđalaš diliin ja luonddu diliin.
Sápmelaš luonddu máŋggahápmásašvuhtii gulavaš vierrovuoigatvuohta stivre árbevirolaš eanageavaheami, servoša siskálddas gaskavuođaid mat laktásit eanageavaheapmai, hábme vuođđojurdagiid návddašan-eatnamiidda ja stivre luondduresurssaid ávkkástallama suvdilis vugiin sápmelaš vuoigatvuođadovddu mielde.
Sámekultuvrras árbevirolaš kultuvra-dajaldat dárkkuha juigosiid, sámeduoji, sámedáidaga, máinnastanárbevieruid ja myhtaid, girjjálašvuođa, sámegielat báikenamaid sihke sámi huksenárbevieruid (ee. gođiid, kámmiid, iešguđetlágan áittiid).
Lassin sámi dološoskui gulavaš oaffaruššan sieiddiide lea kulttuvra-dajaldat.
Ođđasut kultuvra – dajaldagat dárkkuhit modearna sámemusihka, teáhtera ja filbmadáidaga.
Sámedikki ulbmilat árbevirolaš dieđu suodjaleami várás
Sámediggi lea ásahan njunušulbmilin válgabaji 2012-2015 doaibmaprográmmastis, ahte álbmotlaš artihkal 8(j)-bargojoavkku loahpparaportta doaibmabidjo-evttohusat ja ávžžuhusat leat ollašuhtton go válgabadji nohká.
Lassin sámedikki čoahkkin lea ásahan čuovvovaš ulbmiliid árbevirolaš dieđu gáhttema várás:
Sámediggi oassálastá beaktilit Suoma luonddu máŋggahápmásašvuođa ja suvdilis geavaheami strategiija ja doaibmaprográmma 2012-2020 ollašuhttima dihtii, čuovvumii ja váikkuhanvuođa árvvoštallamii ja ovddida sápmelaččaid guoski ulbmiliid farggamusat ollašuhttima.
Sámediggi oassálastá beaktilit ja aktiivalaččat Nagoya beavdegirjji ratifiserenprosessii ja ollašuhttimii.
Árbevirolaš dieđu ealáskahttinfidnuid ollašuhttin lea álgán.
Sámediggi váldá vuhtii iežas doaimmas sápmelaččaid árbevirolaš dieđu dárbbuid ja ovddida árbevirolaš dieđu seailuma, sirdašuvvamma ja ovdáneami boahtti buolvvaide buot iežas doaimmain.
Sámediggi ovddida ja ráhkada vejolašvuođaid sápmelaččaid árbevirolaš dieđu dutkanguovddáža vuođđudeami várás.
Rávvagiid leat válmmaštallan riikkaid ja eamiálbmogiid oktasašbargun.
Rávvagiid leat oaivvildan vuhtii váldima várás eamiálbmogiid, dego Suoma sápmelaččaid, ruovttuguovllus ollašuhtton dakkár fidnuid plánemis sihke plánaid ja prográmmaid válmmaštallamis ja váikkuhusaid árvvoštallamis, mat sáhttet váikkuhit sámekultuvrii, - ealáhusaide ja kulturárbái.
Rávvagat gáibidit, ahte fidnuid ja plánaid ráhkadeapmi galggašii vuođđuduvvat eamiálbmogiid dárbbuide ja oainnuide.
Eamiálbmogat galggašedje oassálastit fidnu buot muttuide plánemis ollašuhttimii.
Oassebeallečoahkkin lea evttohan, ahte riikkat válddašedje rávvagiid oassin biras- ja sosiálaváikkuhusaid árvvoštallama guoski lágaid ja rávvagiid.
Riikkat ja eamiálbmogat galggašedje Akwé: Kon – rávvagiid ollašuhttimiin hábmet bissovaš eamiálbmoga dohkkehan vuogádatlaš meannudeami sosiálalaš, biras- ja kulturlaš ášši beliid čáhkadeami dihtii plánemii ja mearrádusdahkamii.
Rávvagiid ollašuhttimiin sáhttit ovddidit eamiálbmogiid doaibmandáidduid.
Akwé: Kon – rávvagiid čuovvumiin vahátlaš váikkuhusaid eamiálbmogiidda sáhttit identifiseret ja hehttehusaid sáhttit unnidit.
Rávvagiid mielde fidnu válmmaštallamii galget oassálastit eamiaálbmoga ovddasteaddjit ja barggus galgá vuhtii valdit dásseárvvu ja iešguđege buolvvaid dárbbuid.
Eamiálbmotservoša gálgá dieđihit válmmaštallama buot muttuin, eará mediain ja servoša geavahan gielaiguin.
Eamiálbmot ovddasteaddjit galget oassálastit fidnu birrasa guoski, kulturlaš ja sosiálalaš váikkuhusaid árvoštallamii.
Juos fidnu dagaha negatiivalaš váikkuhusaid eamiálbmogii, fidnus vásttolaš ja eamiálbmogiid ovddasteaddjit galget soahpat litnudeaddji doaibmabijuin negatiivalaš váikkuhusaid geahpedeami dihtii.
Akwé:Kon – rávvagiid guoskadeapmi Suomas
Bátneduottara meahcceguovlo-eatnama dikšun - ja geavahanplána ráhkadeamis lea guoskaduvvon vuosttas geardde Akwé: Kon – rávvagat sihke Suomas ja obanassii máilmmis.
Meahciráđđehus lea ovttas sámedikkiin ráhkadan bissovaš málle Akwé: Kon – rávvagiid guoskadeamis eana- ja čáhceguovlluid eanageavaheami plánemis mat leat Meahciráđđehusa hálddus.
Rávvagat eai guoskaduvvo sámedikki dahkan evttohusain fuolakeahttá lávvaráhkadeami stivrejeaddji eanageavahan - ja huksenlága ollašuhttimis eaige birasváikkuhusaid árvvoštallanproseassas (ng. YVA-lágas).
Riikkaidgaskasaš mearrádusdahkan
Biodiversitehtasoahpamuša ollašuhttima guoski mearrádusaaid ja ávžžuhusaid addet guovtti jagi gaskkaid dollojun oassebeallečoahkkimiin.
Oassebeallečoahkkimii artihkal 8(j) guoski áššiid válmmaštallá riikkaidgaskasaš bargojoavku, Ad Hoc Working Group on Article 8(j) and related provisions.
Bargojoavkku bargui oassálastet riikkaid ja eamiálbmogiid ovddasteaddjit.
Sámediggi oassálastá bargojoavkku čoahkkimii oassin Suoma stáhta delegašuvnna ja Suopma bealistis oassin Eurohpa Uniovnna delegašuvnna.
Eurohpá Uniovnna hábme oktasaš oaivila čoahkkinmearrádusaide ja sáđajođiheaddjiriika ráđđádallá lahttoriikkaid bealis buohkaid guoski čoahkkinmearrádusain.
Suopma raportere soahpamuša ollašuhttimis biodiversitehtasoahpamuša čállingoddái.
Čuovvovaš biodiversitehtasoahpamuša oassebeallečoahkkin lágiduvvo golggotmánus 2014 Mátta-Koreas.
Čuovus1 čoahkkáigeassutábealla
Čuovus 2: Duogášmateriála: vierrovuoigatvuohtačilgehus
Čuovus 3 Duogášmateriála Čilgehus Akwé: Kon - rávvagiid gaskavuođas Suoma lágaide
Čuovus 4 Muittuhančála Akwé: Kon rávvagiid gaskavuođas Yva-lágaide
Čuovus 5: Muittuhančála Akwé: Kon rávvagiid guoskadeamis eanagavahan- ja huksenlága ollašuhttimis
Čuovus 6: Elina Helander-Renvall ja Inkeri Markkula (2011): Luonddu máŋggahápmásašvuohta ja sápmelaččat
Čuovus 7 Fidnuplána sámegielat báikenamaid čoaggin- ja vurkenfidnun
Čuovus 8 Duogášmateriála, Árbevirolaš dieđu suodjaleapmi sámiid ruovttuguovllus
Akwé:Kon rávvagiid jorgalus suomagillii
Suoma dievasmahttin biodiversitehtasoahpamuša ollašuvvama gieđahalli dieđahussii (29.11.2001)
Suoma 5 riikaraporta biodiversitehtasoahpamuša ollašuhttimis Suomas
Loahpparaporta: Akwé: Kon – rávvagiid guoskadeamis Bátneduottara meahcceguovlo-eatnamiid dikšun- ja geavahanplána ráhkadeamis (suomagillii, davvisámegilli ja eaŋgalsgillii)
Eanodaga logahat: Rosa-Máren Magga (davvisámegiella) ja Mareena Keskitalo (davvisámegiella)
Avvila logahat: Milla Moilanen (anárašgiella), Arla Magga (davvisámegiella) ja Essi Ranttila (davvisámegiella)
Ohcejoga sámelogahat: Anni Kaisa Koivisto (davvisámegiella)
Haukipudas logahat: Heija Länsman (davvisámegiella)
Soađegili logahat: Elli-Marja Hetta (davvisámegiella), Miira Suomi (davvisámegiella) ja Roosa Nuorgam (davvisámegiella)
Heahtá badjeskuvla: Juhán-Tuommá Magga (davvisámegiella) ja Iina-Marja Juuso (davvisámegiella)
Anára badjeskuvla: Gabriela Satokangas (davvisámegiella) ja Tytti Kuusisto (nuortalašgiella)
Avvila badjeskuvla: Sara Nuorgam (davvisámegiella)
Čeavetjávrri skuvla: Anna-Katariina Feodoroff (nuortalašgiella)
Gáregasnjárgga skuvla: Matias West (davvisámegiella) ja Nora Pieski (davvisámegiella)
Sámekulturguovddáš SAJOSA vuođđogeađgi muvrejuvvui Anáris vistti huksenbáikkis duorastaga 10.6.2010 dmu 14 álgán dilálašvuođas.
Dilálašvuođa ávvuhállin lei riikkabeivviid ruhtaváljagotti ságajođiheaddji, riikkabeailahttu Hannes Manninen.
Guovdu Anára kirkosiidda, Juvdujoga gáddái ja Anárjávrri lahkosii boahtti sámekulturguovddáža vuđđui muvrejuvvui metállaskáhppu, mii sisttis doalai ee. vuođđogirjji (njeallje sierra giellaveršuvnna; suomagielat, anárašgielat, nuortalašgielat ja davvisámegielat), anus leahkki šlántečoakkáldaga, Anáris almmustuvvi ođđaseamos báikkálašaviissaid (Inarilainen, Ávvir, Lapin Kansa ja Pohjolan Sanomat) ja árbevirolaš sápmelaš, Sámi Duodji-buvttamearkkain merkejuvvon dujiid.
Sámedikki sága doalai Sámedikki ságajođiheaddji Klemetti Näkkäläjärvi, geavaheaddji sága doalai prošeaktahoavda Juha Guttorm ja hukseheaddji sága doalai Senaatti-kiinteistöt hoavda Jukka Liede.
Anára gieldda dearvvahusa dilálašvuhtii buvttii Anára gielddastivrra ságajođiheaddji Teuvo Katajamaa.
Dilálašvuođa ávvumusihkas vástidii Annukka Hirvasvuopio-Laiti.
Adjágas váldoloaiddasteaddjin Ijahis idjii
Riikkaidgaskasaččat birgen sámejoavku Adjágas boahtá borgemánus Anáris lágiduvvon Ijahis idja - eamiálbmogiid musihkkadáhpáhusa váldoloaiddasteaddjin.
– Konsearta lea Adjágasa vuosttas Suomas.
Ijahis idja - festiválaorganisášuvdna lea ilus, go oažžu vuostáiváldit ná dehálaš sámejoavkku dáhpáhussii ja ahte sin musihka beassat gullat viimmat Suoma Sámis, festiválahoavda Anna Näkkäläjärvi rámiida.
Adjágas laktá musihkas davvisápmelaš juigosa ja modearna musihka šuoŋaid.
Adjágas loaiddastii Vancouver olympiagilvvuid kulturprográmmas ja lea erenomáš bivnnut joavku nu ruovttueatnamis Norggas go riikkaidgaskasaččatge.
Jagi 2010 temán lea oktiigullevašvuohta
Čihččet geardde lágiduvvon Ijahis idja čuodjá Anára kirkosiiddas 20.–22.8.2010.
Festivála lea stáđásmahttán iežas sajádaga sámemusihka ovdanbukti dehaleamos dáhpáhussan Suomas.
Festivála temán lea dán jagi eamiálbmogiid oktiigullevašvuohta.
Eamiálbmogat bohtet Anárii golmma sierra nannámis ja kultuvrraid deaivvadeapmi lea áidnalunddot festivála historjjás.
GOLLEGIELLA - Davviriikkalaš sámi giellabálkkašupmi 2010
Gollegiella - davviriikkalaš sámi giellabálkkašupmi geigejuvvo njealját geardde čakčat 2010 sámeministariid ja sámediggepresideanttaid deaivvadeamis Stockholmas skábmamánus.
Giellabálkkašupmi addojuvvo ovttaskas olbmui dehe organisašuvdnii Norggas, Ruoŧas, Suomas dehe Ruoššas sámegiela ovddideamis.
Bálkkašupmi geigejuvvui vuosttaš geardde jagi 2004, ja dat juhkkojuvvo juohke nuppi jagi.
Bálkkašumi sturrodat lea 12 500 euro.
Giellabálkkašupmi juhkkojuvvo ovttaskas olbmuide (maiddái joavkkuide) dehe servošiidda (omd. searvi, ovttastus, ásahus, instituhtta) mat leat earenoamážit bidjan návccaid sámegiela ovddideapmái, gárggiidahttimii dehe seailluheapmái.
Giellabálkkašupmi sáhttá addojuvvot ovdamearkka dihte čálalaš, njálmmálaš dehe eará bargguin mat gusket hui viidát sierra servodatsurggiide.
Bálkkašumi supmi sáhttá juogadit eanet go ovtta vuoitái.
Ovttaskas olmmoš, joavku dehe searvvuš Norggas, Ruoŧas, Suomas ja Ruoššas sáhttá dahkat evttohusa jagi 2010 bálkkašumi vuoitin.
Evttohus bálkkašumi vuoitin oktan čálalaš ákkastallamiin man guhkkodat oažžu leat eanemustá 1-2 siiddu, galgá ollet čakčamánu 1. beaivvi rádjai dán čujuhussii:
Sámekulturguovddáža nubbi váldoláigolaš lea Sámi oahpahusguovddáš (SOG).
Sámekulturguovddáža vuosttaš geardái bohte skuvlla media- ja gielaoahpahuslanjat, virtuálaskuvla ja musihkka- ja filbmastudio alladási teknihkain.
Sámi oahpahusguovddáš lea nuppi dási skuvla, mii ordne mángga suorggi ámmátoahpahusa suoma- ja sámegillii ja ovddida sámekultuvrra olles sámi guovllus.
Eará doaibmabáikkit leat Avvilis, Gápmasa Doaivonjárggas ja Eanodaga Heahtás.
Skuvlen- ja dutkanovttasbargu ollá sámeguovllu riikkaid lassin erenomážit davvi eamiálbmogiid máilbmái.
Dasa lassin oahpahusguovddážis leat dábálaš čuvgejeaddji suorggit ja rávesolbmuid skuvlejupmi.
Sámi oahpahusguovddáža Sajosa vástuolmmoš lea Liisa Holmberg.
Sámekulturguovddáža váldoláigolaš lea Sámediggi ja dan ovddasvástádussan lea kulturguovddáža dábálaš sajiid koordineren ja ovddosguvlui láigoheapmi eará doaibmiide.
Kulturguovddážis Sámediggi oaččui atnui 1095 m2.
Guovddáža nuppi ja goalmmát gearddis leat Sámedikki hálddahuslanjat.
Sámediggi lea Suoma sámiid alimus ovddasteaddji politihkalaš-iešmearrideaddji orgána, guhte doaibmá vuoigatvuohtaministeriija hálddahussuorggis.
Sámedikki guovddášbargun lea plánet ja ollašuhttit Suoma vuođđolágas sápmelaččaide dorvvastuvvon giela ja kultuvrra guoski iešmearrideami.
Sámediggi ovddasta sápmelaččaid álbmotlaš ja riikkaidgaskasaš oktavuođain ja dikšu sámiid giela, kultuvrra ja sin sajádaga eamiálbmogiid guoski áššiin.
Sámediggi sáhttá dahkat eiseválddiide álgagiid ja evttohusaid ja addit cealkámušaid.
Sámedikki 21 lahtu ja njeallje várrelahtu válljejuvvojit sámiid gaskkas juohke njealját jagi válggaiguin.
Sámedikki doaimmahagat juohkašuvvet dábálaš, sámegiela sihke skuvlen- ja oahppomateriáladoaimmahahkii.
Sámedikki ollesáigásaš sátnejođiheaddji lea Klemetti Näkkäläjärvi.
Lassediehtu Sámedikki birra.
SámiSoster rs lea riikaviidosaš searvi, man ulbmilin lea gohcit, bajasdoallat ja ovddidit sápmelaččaid sajádaga ja vuoigatvuođaid eamiálbmogin sosiála- ja dearvvasvuođasuorggis sihke buresbirgejupmái gullevaš áššiin sisriikkalaš ja riikaidgaskasaš oktavuođain.
Searvi hárjeha sápmelaččaid sosiála-ja dearvvasvuođasuorgái gullevaš ovddidan-, iskkadallan-, skuvlen-, veajuiduhttin-, dieđihan-, olggosaddin- ja dutkandoaimma (2§).
Viggámussan lea, ahte sápmelaččaid sosiála- ja dearvvasvuođasuorggi bálvalusat ja servvodatlaš veahkkedoaimmat lágiduvvo sámegillii, blánejuvvo ja ollašuhttojuvvo dakkar doaibmavugiigguin, mat vuođđuiduvvet sápmelaččaid kultuvrii ja arbevieruidde ja dat nannejit sámiid eallinvuogi ja sámiservvodaga.
SámiSostera beales ovddasvástádus sámekulturguovddášfidnus lea Risten-Rauna Maggas.
Lassediehtu SámiSosteris.
Sámekulturguovddáš Sajos heive erenomážit riikkaidgaskasaš čoahkkimiidda ja kongreassaide.
Sajosa sajiid lassin lea vejolaš várret maid Sámemusea Siidda auditoria, mii lea muhtun minuhta vázzinmátkki duohken.
ARTISTALATNJA (minigievkkan ja čábbudanlatnja)
Sajádat 200 mehtera duohken Sajosis.
AV-TEKNIHKKARAT; Vejolaš várret jietna- ja/dahje čuovgateknihkkaraid.
AV-teknihkar dárbbašuvvo ee. dulkkojuvoon čoahkkimiin ja musihka- ja teahterčajáhusain.
Teknihkkarat veahkkehit maid dábálaš čoahkkinteknihkkas.
DULKKAT: Mii ortnet dárbbu mielde maid simultanadulkkait.
Sajosa váldosále heive kongreassaide, konsearttaide ja teáhterčájáhusaide.
Váldosále čohkiida Auditoria Dolas ja Máŋggadoaimmasále Dollagáttis, mii lea auditoria bálddas ja man sáhttá dárbbu mielde sirdinseinniin sirret auditorias.
Váldosále sáhttá rievdadit MAKSI- ja SHOW - hámiide dárbbu mielde.
* Sále olles viidodat: 417 m2 (guhkkodat s. 27,5 m x govdodat s.17 m)
Kongreassaide, skuvlejupmái, logaldallamiidda ja dilálašvuođaide, main dárbbaša ollu čohkkánsajiid geahččiide.
* Geahččiidsadji: Stuolut 190 olbmui + dásseláhttis 234 luovos stuolu + 6 báikki logaldalliide.
SHOW-hápmi 190 - 254 olbmui Konsearttaide, show-čájáhusaide, teáhterčájáhusaide dahje dilálašvuođaide, main dárbbaša erenomáš stuorra lávddi.
* Geahččiidsadji: 190 čohkkánsaji (9 gurgadasa), nu ahte oažžut nu stuorra lávddi go vejolaš
DAHJE lasihuvvojit veahá čohkkánsajit ja lávdi unniduvvo:
* Geahččiidsadji: čohkkánsajit 254 olbmui (12 gurgadasa).
Geahččiidsadji vuođđohámis, máŋggadoaimmasále lávdin.
* Dokumeantakamera * Videoráđđádallandekki
* Jienanannen * Báddenvejolašvuohta
* Elektrovnnalaš vilgesšearpma sturrodat: 5 m x 12,5 m * Ránes & vilges duogáššearbma 6 m x 18 m
* Bádden- ja simultánadulkonvejolašvuohta viđa gillii (vihtta giddes dulkonlanjaža)
Sajosa Čoahkkin- ja dáhpáhusbálvalusat ordne sámegiela dulkkaid.
* Fuolahussisamannan njuolga váldosále lávdái.
Auditoria Dolla heive konsearta- ja kongreassasálen.
Auditorias leat buorit čohkkánsajit ja simultánadulkonvejolašvuohta viđa gillii.
Auditoria Dola sáhttá rievdadit VUOĐĐO-, SEMINÁRA- dahje MINIhápmái dilálašvuođa luonddu vuođul.
* Geahččiidsadji: giddes čohkkánsajit 254 olbmui (12 čohkkánráđa) ja 6 báikki logaldalliide.
Heive dilálašvuođaide, main dárbbašit gaskasturrosaš lávddi ja geahččansaji.
Gč. vuođđogova olgešbealde.
* Geahččiidsadji: giddes čohkkánsajit 190 olbmui (9 čohkkánráđa) + dásseláhtis 116 luovosstuolu (4 stuolloráđa) ja 4 báikki logaldalliide.
Heive semináraide, main ii leat dárbu stuorra lávdái.
* Geahččiidsadji: giddes čohkkánsajit 190 olbmui (9 čohkkánráđa) ja 5 báikki logaldalliide
Gova máŋggadoaimmasále lea anus sierravárrejumis.
* Báddenvejolašvuohta
Čoahkkinfálademiid galgá diŋgot ovddalgihtii.
* Fuolahussisamannan njuolga auditoria lávdái.
* Auditoria duogábeale Máŋggadoaimmasále Dollagátti sáhttá láigohit ovdamearkka dihte borademiide ja joavkobargosadjin.
Kulturguovddáža šilljobiras heive bures earálágan olgodáhpáhusaide, ovdamearkka dihte meassuid olgoossodagaid ja musihkkafestiválaid dárbbuide.
Sámi kulturguovddáš lea Juvdujoga gáttis gasku Anára gili.
Anárjávregáddái lea mátki sullii 200 mehtera.
Sajosa restoráŋŋa Galla doaibmá olgodáhpáhusaid áigge festiválrestoráŋŋan.
Restoráŋŋas leat dievas addalanvuoigatvuođat.
Amoc rábbe fas ruovttuguovllustis Ijahis Idja - váldodáhpáhusas Ijahis ija konsearttas lávvardaga 21.8.
Lávddi alde Amoc rábbe ovttas Ruččiin ja soai rábbeba anárašgillii.
Dán áigge sámeráppa máhttit leat olugat, ja das oažžut giitit Amoca, guhte lei vuosttas sámeráppa dahkki go genre gárggiidišgođii 2000-logu alggus.
Ijahis ija konsearttas gullat maiddái davvisámegielat ráppa, man loaiddasta Ailu Valle, guhte lea eret Gámasmohkis ja johtán maid gaskariikkalaš lávddiid.
Vuohču luđiid guorramin
Sámeartista Tiina Aikio lea čohkken Ijahis ija – konsertii vuohččulaš juoigiid, geat juiget Vuohču guovllu árbevirolaš luđiid.
Juoigit leat Vuohču luđiid guorramin ja sii leat buot ahkejoavkkuin, leat sihke nuorat ja vuorrasat.
Ollisvuohta laktása dán giđa almmustuvvan Gilonanoaivvis - skearrui, masa lea vurkejuvvon árbedieđuid guoddiid juoigan máŋggain Vuohču guovllu árbevirolaš luđiin.
Vuohččulaččaid ja Amoca lassin Ijahis ija konsearttas leat Koškepuško Anáris, Angelit Áŋŋelis, Sykkys Jakutias, Svetlana Tsernysheva Chukotkas, Pavel Alekseejev Jakutias, Mollet Gironis ja Adjágas Norgga sámeguovllus ja maid Nils-Heikki Paltto Leammis, Tuomas Aslak Juuso Gárasavvonis, Tiina Sanila-Aikio Čeavetjávrris ja Anna Morottaja Anáris.
Ijahis idja lea jagiid áigge sturron musihkkafestiválan, mii buktá njunuš sámemusihkkaartisttaid Anárii ja maid buktá ovdan báikkálaš sámemusihka maŋimuš šuoŋaid.
Ijahis idja – dáhpáhusa lágidit ovttasráđiid Anára Sámisearvi, Sámediggi, Sámi oahpahusguovddáš, Sámemusea Siida, Anára gielda ja Giellagas-instituhtta.
Sámediggi almmuha guokte ođđa áppesa
Dilálašvuođas ovdanbuktojuvvojit ođđa anárašgielat ja davvisámegielat áppesat.
Anárašgielat áppesa čálli ja davvisámegielat áppesa čálli, govvideaddji ja bardi leat báikki alde muitaleamen áppesis ja dan válbmenbarggus.
Maŋŋelis almmustuvvá giđđaoassi ja hárjehusgirji.
Go Anáraškiela servi giellabeassedoaimma boađusin šadde anárašgielat luohkát, lei vealtameahttun buvttadit materiálaid eatnigiela oahpahusa várás.
Ovdal ráhkaduvvon materiálat ledje čállinvuogi dáfus juo boarásmuvvan, iige daid sáhttán šat geavahit oahpahusas.
Matti Morottaja čállinbarggu boađusin almmuhuvvo dál digitálapreanttus Muu aabis, čohčâ- girji.
Girjjis váldojuvvui ođđapreanttus badjel čuohte jagi maŋŋelis 1983:s.
Jagis 1990 almmustuvai anárašgillii davvisámegielas jorgaluvvon Aabis 2- giđđaáppes.
Čakčamánu álgobeivviid bođii prentehusas Inga Guttorm čállin ja Salli Parikka govven Áppes – Min meahci máidnasat - girjji.
Girjji bardimis vástida Minna Saastamoinen.
Dán girjái laktáseaddji hárjehusgirji almmustuvvá jagi 2011 bealde.
Manusčálli Inga Guttorm lea bargan máŋggaid jagiid sámegielat álgooahpahusa oahpaheaddjin Ohcejogas.
Girjji govvideaddji Salli Parikka (Wahlberg), lea govven máŋggaid mánáide ja nuoraide oaivvilduvvon girjjiid (www.salliparikka.com).
Bardi Minna Saastamoinen máhttá bures sámegiela ja leage bálvalan girjelágádusaid maiddái Norgga bealde.
Ovddeš davvisámegielat áppesat " Áppes 1 " ja " Áppes 2 " almmustuvve Suoma bealde 1980-logus.
Nuortasámegielat áppesbargu lea álggahuvvon
Dán giđa Sámediggi bijai johtui maiddái ođđa nuortalašgielat áppesa čállinbargguid.
Tiina Sanila-Aikio lea válmmaštallamin manusa ja dat gárvána loahppajagis.
Nuortasámegielat giellabeassedoaimma boađusin lea vuordimis, ahte ođđa nuortasámegielat vuosttasluohkálaččat bohtet skuvlii čakčat 2011.
Ulbmilin lea válbmet áppesa ođđa oahppiid geavahussii.
Siidda dilálašvuohta lea rabas buohkaide geat beroštit áppesiin.
Mediai lea várrejuvvon vejolašvuohta jearahállat dahkkiid ja almmuheaddji.
Lassedieđut: www.samediggi.fi &gt; Olggosaddimat &gt; Oahppamateriálat
Sámekulturguovddáš Sajosa huksenagoartta ollašuhttin Senaatti-kiinteistöt lea válljen Keski-Suomen Betonirakenne Oy (KSBR).
KSBR bargá agoartan maiddái kulturguovddáža vuođđobargguid.
Álgaga buot golmma sámegiela ja olles riikka guoski ealáskahttinprográmma álggaheamis dagai sámediggi.
Oahpahus- ja kulturministeriija čujuha mearrádusasttis 24.9. Riikabeivviid vuođđoláhkalávdegotti smiehttamuššii (PeVM 1/2010 vp – K 1/2009 vp), mas lávdegoddi bivddii ráđđehusas beaktilis doaimmaid sámegiela ealáskahttimii.
Lávdegotti mielde earenoamáš fuomášumi galgá giddet áitatvuloš anáraš- ja nuortalašgielaid seailuma dorvvasteapmái.
Stáhtaráđđi ásahii Suoma olmmošvuoigatvuohtapolitihkalaš čilgehusastis (2009) ulbmilin lágidit sámegiela ealáskahttinprográmma.
Oahpahus- ja kulturministeriija ásaha sámegiela ealáskahttinprográmma plánejeaddji bargojoavkku bargun:
- árvvoštallat sámegielaid diliid ja evttohuvvon buoridandoaimmaid buot golmma Suomas hupmojuvvon sámegiela olis ja
Ealáskahttinprográmma galgá sisttisdoallat evttohusaid, mat gusket sámegielaid dutkamuša ja giellagáhttema, sámegiela oahpahusa ja sámegielat skuvlejumi, sámegielat kultuvrra doarjuma, sámegielat beaivedivššu ja giellabeassedoaimma ja eará dakkár servodateallima oassesurggiid, main leat vejolašvuođat nannet sámiid vuoigatvuođa duođalaččat gáhttet ja ovddidit gielaset ja kultuvrraset riikaviidosaččat.
Bargojoavku galgá váldit vuhtii sámegielaid diliid ja ovdaneami maiddái eará Davviriikkain.
Prošeavtta bargojoavkku jođiha earenoamášplánejeaddji Mikko Cortés Téllez oahpahus- ja kulturministeriijas ja lahttun alladárkkisteaddji Maria Biskop oahpahus- ja kulturministeriijas, hoavda Johanna Suurpää vuoigatvuohtaministeriijas, ráđđehusčálli Hanna Kiiskinen sosiála- ja dearvvášvuohtaministeriijas, prošeaktahoavda Petra Magga-Vars sámedikkis ja čuvgehusdoaimmadárkkisteaddji Kari Torikka Lappi guovlohálddahusdoaimmahagas.
Bargojoavkku čállin barget oahpahusráđđi Maija Innola oahpahus- ja kulturministeriijas, oahpahusráđđi Leena Nissilä Oahpahusráđđehusas, skuvlenčálli Ulla Aikio-Puoskari sámedikkis ja dutki Kaarina Vuolab-Lohi Ruoktoeatnangielaid dutkanguovddážis.
Stuorra lásaid geažil váldofeaskkir lea oalle čuovgat.
Váldofeaskkir heive maid unna meassuide sihke cocktaildilálašvuođaide, lávluneahkediidda ja smávva konsearttaide.
Váldofeaskáris lea Sajosa info.
Váldofeaskáris beassá maid Sámi Duoji gávpái, čoahkkinlanjaide, restoráŋŋii, sámi girjerádjui ja Sámi oahpahusguovddáža skuvlalanjaide.
Váldofeaskára sturrodat lea sulaid 307 m2.
* Info-tv - vuogádat
* Čoahkkinfáladeamit. Loga lasi.
* Váldofeaskárii stuorra lásaid ovdii (gč. gova) sáhttá diŋgoma mielde bidjat beavdejoavkkuid omd. boradeami várás.
Bivdda evttohasa nammadeami várás sámedikki nuoraidráđđái
Sámedikki oktavuhtii leat vuođđudeamen nuoraidráđi.
Boahttevaš ráđi váldobargun lea ovddidit sámenuoraid gielalaš ja kultuvrralaš vuoigatvuođaid ja maiddái nannet sámenuoraid identitehta nuo-raidbarggu bokte.
Ráđđái boahtit válljet vihtta fásta lahtu ja maiddái juohkehažžii persovnnalaš várrelahtu.
Ráđi lahtut eai dárbbaš leat sámedikki lahtut, eaige sii dárbbaš ássat sámeguovllus.
Maiddái sámegiella eatnigiellan ii leat vealtameahttun, muhto sámegiela dáidu lea goittotge buorre leat.
Nuoraidráđi válljemis boahtit váldit vuhtii, ahte lahtut ovddastit nu viidát go vejolaš olles sámeguovllu ja maiddái giellajoavkkuid.
Nuoraidráđi ovdaprošeavtta bargojoavku bargá ovttas nuoraidčálliin sámedikki stivrii evttohusa lahtuin, ja loahpalaš mearrádusa bargá sámedikki čoahkkin.
Dát áššedovdilahtut oassálastet boahttevaš ráđi buot čoahk-kimiidda.
Hálidettiin lea vejolaš evttohit maiddái áššedovdilahtuid, muhto evttohusa sámedikki stivrii sin válljemis bargá ovdasajis válljejuvvon nuoraidráđđi.
Nuoraidráđđái heivvolaš 18-25-jahkásaš aktiivvalaš sámenuoraid ja vejolaččat maiddái áššedovdilahttun heivvolaš 15-17-jahkásaš nuoraid sáhttá evttohit nuoraidčálli Niina Siltalai.
Lassidieđuid oaččot dárbbu mielde vuolláičállis.
Sámedikkit illudit davviriikkalaš sámekonvenšuvnna dohkkehea
Sámenuoraid dáiddadáhpáhus 2011 Ohcejogas
Sámenuoraid dáiddadáhpáhus ordnejuvvo 31.3.2011 Ohcejotnjálmmi skuvllas.
Sámediggi addá skuvllaide dárkkilut dieđuid ordnemiin buori áiggis ovdal dáhpáhusa.
Dáiddadáhpáhusa válmmaštallin sámedikkis doaibmá oahppamateriálaplánejeaddji Anni Näkkäläjärvi (anni.
Roavvenjárgga dáhpáhusa raporta 2010 lea oaidnin láhkái sámedikki ruovttusiidduin: Nuoraid dáiddadáhpáhus.
Duodji lea eallinvuohki, sámi sosiálalaš vuogádaga oassi, mainna bajásšaddojuv-vo ja ohppojuvvo.
Lassin háliidan giitit sámedikki ja sámedikki ságajođi-headdji Sámi Duoji dárbbuid fuopmášeamis ”.
Luođi sisdoaluin sáhttá čielgasit oaidnit báikkálaškul-tuvrra iešvuođaid ja oahppat máttarvánhemiid historjjás.
Seminára sáddii nana signála oahpahus- ja kulturministeriijai, sámediggái ja sámi oahpahus-guovddážii sámeduoji oahpahusa ovddidandárbbuin.
Kulturministtar Wallin sáddii čálalaš dearvvahusas seminárai.
Girdinstreaika esttii kultur- ja valástal-lanministara mátkki Levii.
Ministtar Wallin čálii leat erenomáš ilolaš das, ahte sáme-nuorat leat nu aktiivvalaččat sámekultuvrra gáhttemis ja ovddideamis. ”
, Wallin čálii.
Lassidieđut: Ságajođiheaddji Näkkäläjärvi (050-5242109)Seminára ságajođiheaddji Aslak Paltto (+358405620354)
Ovddidanplánas evttohuvvojit duovddahissa ja parkerensadji Sánái, ođđa turisma- ja luopmoviste-guovllut, njealjejuvllatgeinnodat ja maiddái ođđa luottat Čahkaljávrái ja Jeahkkážii.
Gávdnomis leahkki vuođđoinfrastruktuvrra, nugo duolvačáhceráidnenkapasiteahtta, elrávdnefierpmádat ja mátketelefonfierpmádat galget ožžojuvvot áššáigul-levaš dássái ovdal ođđa huksenfidnuid álggaheami.
Sámedikki ovddasteaddji Gilbbesjávri 2020-fidnu stivrenjoavkkus, Per Antti Labba, tlf. 040-9639858
Sámiid giellabesiid ja riekkesdoaimma ruhtadeapmai 450 000 €
Oahpahus- ja kulturministeriija juolludii sámediggái stáhtadoarjjan 350 000 euro anáraš-, nuortalaš- ja davvisámegiela kultur- ja giellabeassedoaimmaide ja 100 000 euro giellalávgunriekkesdoaimmaide.
Riikkabeaivvit dohkkehii stáhta jagi 2011 bušeahtas sierra mearreruđa sámiid kultur- ja giellabeassedoaimmaide sámiid ruovttuguovllus.
Giellabeassi lea gielalaš veahadaga dahje eamiálbmoga mánáide oaivvilduvvon beaivedikšunbáiki, gos buot doaibma jođihuvvo beare sámegillii.
Doaibma ollašuhttojuvvo ordnemiin vuollil skuvlaahkásaš mánáide beaivedikšuma dahje rabas árabajásgeassindoaimma ja skuvlamánáide eahketbeaidoaimma giellalávgunmetodain.
Sámegiela ja kultuvrra ealáskahtti riekkedoaibma ollašuhttojuvvo ordnemiin vuollil skuvlaahkásaš mánáide ja skuvlamánáide moatte beaivvi vahkus doaimma sámekultuvrra vuođul giellalávgunmetodain.
Sámedikki stivra nannii čoahkkimisttis 11.2.2011 doarjagiid geavahanplánaid.
Nuortalašgielat giellabeassi, Avvil 72 720 €
Anárašgielat giellabeassi I, Anár 81 990 €
Anárašgielat giellabeassi III.
Nuortalašgielat giellabeassi, Čeavetjávri 19 500 €
Davvisámegielat giellabeassi, Vuohčču 39 440 €
Davvisámegielat giellabeassi, Vuohčču 34 184 €
Lassedieđut: Pia Ruotsala, sosiála- ja dearvvašvuohtačálli, Sámediggi, 040-7262688, pia.
Eamiálbmogiid osolašvuođa galgá sihkkarastit davvi dimenšuvn
Eatnandieđalaččat Davvi dimenšuvnna guovlu gokčá Oarjedavve-Ruošša, Nuortameara ja árktalaš guovlluid, fárus maiddái Barentsguovlu.
Eamiálbmogiid musihkka, dáidda, duodji ja ovdanbukti dáidagat galggašedje leat guoibmevuođa guovddážis ” Näkkäläjärvi oaidná. ”
Dál leat ožžon dehalaš áššiid foruma loahppaárvalussii ja mii galgat fuolahit das, ahte dat maiddái vuhtiiváldojit davvi dimenšuvnna sierra guoibmevuođain ja ovttasbarggus.
Sápmelaš artisttaid musihkka- ja eará kulturčájáhusat heivejit erenomážit kongreassaid dahje skuvlendilálašvuođaid buresboahtinprográmman, oaivedoaluid prográmmanummirin dahje olles konseartan.
Dás mii muitalit sápmelaš dáiddáriin, geaid lea vejolaš várret dáhpáhusaide.
lea sápmelaš musihkar, guhte lea válmmasnuvvan Tampere universitehtas musihkkadutkin / etnomusihkologan.
Annukka Hirvasvuopio-Laiti lea eret Vuohču guovllus ja son orru dán áigge bearrašiinnis Ohcejogas.
Annukka lávlu Vilddas-joavkkus, mii čuojaha sápmelaš etno / máilmmimusihka.
Son lea lávlon buotlágan musihka, muhto son namuha lagamus musihkkastiilan álbmotmusihkas buolvadeaddji musihka ja lávlunstiillaid.
Davvisápmelaš árbevirolaš musihkka, luohti, lea maid lahka su váimmu.
Annukka lea bargan lávluma lassin maid ee. musihkaoahpaheaddjin, logaldallin, neavttárin ja Sámedikki Sámemusihkkaguovddáža prošeavttas.
Annukka Hirvasvuopio-Laiti doallá maid logaldallamiid sápmelaš musihkas ja kultuvrras suomagillii, davvisámegillii ja eŋgelasgillii.
Alladását ja ođđaáigásaš sámemusihkka.
Akustihkalaš joavkkus čuodjá harmonihkká, busuki, kontrabasso, piano ja klarineahtta. Joavkkus lávlu anárlaš Anna Näkkäläjärvi.
Dilálašvuođa luondu mearrida prográmma guhkkodaga, mii sáhttá leat viđa minuhtas gitta diibmui.
Kristiina Aikio lea vuohččulaš sámeartista.
Kristiina lea lávlon 25 jagi ja juoigan 8 jagi.
Tiina Aikio lea almmustahttán máŋggaid cd:aid, ee. Ále Mana ja Sápmi Váimmus.
Tiina Aikio lávlu Sajosis ovttas su čuojaheaddjii (gui) n soahpamuša mielde.
Tuupa Records Oy lea máŋggabealat AV-suorggi fitnodat, mii doaibmá Suomas.
Sii plánejit ja buvttadit ovdamearkka dihte: * Jietnadan- ja miksenbálvalusaid, * Dáhpáhusteknihka, * Live-jietnadanbálvalusaid, * Ovdanbuktinvideoid / buktagaovdanbuktima, * TV-ja radioreklámaid, * Musihkkavideoid ja Formáhtaid doaimmahemiid.
Tuupa Records Oy ivdnás prográmmadoaimmahahkii gullet máŋggat fiinna artisttat ja dáiddárat.
Tuupa háliida ovddidit ja doarjut sámegiela ja kultuvrra, danin sii buvttadit ja almmustahttet eanaš sámegielat musihka, muhto dieđusge spiehkastusatge gávdnojit !
Sápmelaš artisttat:
* Ailu Valle (rap-artista, guhte " ráppe " davvisámegillii; eret Ohcejoga Gámasmohkis)
* Ulda (davvisámegielat etnojuoigan !)
* Irdon (akustihkalaš musiseren davvisámegillii)
* DJ bálvalusat ee. Dj Stuorraguoika
Sápmelaš badjebearaš Armi ja Timo Palonoja Joikukotsamos Saariselkäs lágida máŋggabealat kultur- ja luondduprográmmaid turisttaide.
Oažžumis ee. trumbučaskinreaissut Joikun Kotas ja boazosafárat Saariselkä duovdagiin.
Prográmma ja boradanbálvalusat oažžumis maid stuorra joavkkuide.
Heli lávluma čuojaldahttá ee. Heikki Nikula, guhte maid lea anáraš.
Heikki Nikula čuojaldahttá maid eará sámeartisttaid.
Sámenuoraid dáiddadáhpáhus ordnejuvvo dán jagi Ohcejotnjálmmi skuvllas njukčamánu maŋimuš beaivvi.
Dáhpáhussii leat almmuhuvvon oktiibuot 330 máná ja nuora miehtá Sámi.
Dáhpáhusa váldotemán lea riikkaviidosaš Nuorra Kultuvra – temá mielde dánsun.
Dánsunšlájat leat Nuorra Kultuvra – njuolggadusaid mielde modearna dánsa, gáhtadánsun, (show, street, break jna.), etnihkalaš dánssat, baleahtta dahje jazz- / showdánssat.
Bargobájiid fáddán leat hutkás duodji, silbaduodji, govvagieđahallan, musihkka ja gákti.
Dáiddadáhpáhusa bargobájit rahppojuvvojit juo ovccis, muhto ieš dánsunčájáhusat álget diibmu 12 Ohcejotnjálmmi skuvlla sáles.
Duopmárin leaba neavttár / bagadeaddji Ebba Joks Norgga Deanus ja musihkkár Tiina Sanila-Aikio Čeavetjávrris.
Lassedieđuid addá Sámedikki nuoraidčálli Niina Siltala, tel. 010-839 3134.
Venezuela oaivegávpogis Caracasis rahppui gaskavahku njukčamánu 30. beaivve 2011 venezuelalaš govvideaddji Antonio Briceño ođđaseamos čájáhus, sámefáttát 520 bohcco.
Rahpandilálašvuohta čohkkii sullii 700 olbmo oláhus olmmošmeari.
Erenomáš guossin rahpandilálašvuođas lei Suoma Sámedikki várreságajođiheaddji, gielladutki Irja Seurujärvi-Kari.
Seurujärvi-Kari mielde Antonio Briceño lihkostuvvá govaidis bokte vurket erenomážit sámi identitehta deháleamos áššiid. ”
Sámegiella lea seilon buoremusat badjealbmáid gaskavuođas, go sii leat álo dárbbašan máŋggalágan dadjanvugiid čujuhan dihte erenomážit lundui birgen dihte garra árktalaš dilis.
Čájáhus bajida fiinát ovdan luonddu, kultuvrra ja giela gaskasaš oktavuođa dehalašvuođa sámiide ”, guorahallá Seurujärvi-Kari ja rámiida čájáhusa leat maiddái stuorra gudnejahttima čájeheapmi smávva sámeálbmogii.
Dilálašvuođas ledje mielde Venezuela parlameantta eamiálbmogiid váljagotti ovddasteaddjit, joavkkus eamiálbmogiid vuoigatvuođaid bealušteaddji álbmotlaš lihkadusa hoavda Noeli Pocatierra.
Báikki alde ledje valjis politihka, kultursuorggi ja fitnodateallima váikkuheaddjit ja maiddái diplomáhtat.
Dilálašvuođa rabai B. O. D-Corp Banca - báŋkku kulturguovddáža lanjain Venezuela fitnodateallima deháleamos váikkuheaddjiide gulavaš báŋkku stivrra ságajođiheaddji Víctor Vargas Irausquín.
Anára birrasis geassemánus 2009 ja njukčamánus 2010 galledan Briceño beroštumi sámekultuvrai bohciidahtii eandalitge sámegiella, dan sátneráju riggodat ja maiddái giela áitatvulošvuohta.
Geasi čuoikkaid valjivuođa ja dálvvi 30 gráđa buollašiid siste zoomen Briceñoi váikkuhii erenomážit dat, go sámegielas gávdnojit 520 bohcco, 187 muohttaga dahje jieŋa ja 144 duovdagiid dárkkuheaddji sáni. ”
Go mátkkoštin vuosttas háve Lappii, eatnamiid monotonalašvuohta heahkastahtii mu.
Dát olgguldas ovttaláganvuohta lei goittotge dušše čuovvumuš mu geahčastaga rájálašvuođas earuhit duon birrasa ovttaskas áššiid ”, Briceño muittaša.
520 bohcco - čájáhusa temát loktanit namalassii sámegiela erenomášvuođas ja dan dehalaš oktavuođas lundui.
Čeahpes govvemiin ja innovatiivvalaš teknihkaid geavahemiin Briceño fállá olbmuide nu visuálalaš go gielalaš dulkoma sámekultuvrras.
Čájáhus čohkiida measta čuođi sierra govas nu ahte leat čohkkejuvvon viđa sierra govvajovkui.
Govat muitalit sámiin ja sin birastahtti árktalaš luonddudiliin - duottar-, vuovde- ja jávrebirrasis, muohttagis, bohccuin ja guovssahasain - mat láhčet iežaset hástalusa sámiid árgii, muhto fállet maiddái erenomáš kultuvrralaš ja gielalaš inspirášuvnna gáldu dán Eurohpa Uniovnna áidna eamiálbmogii.
Čájáhusa ovdan biddjan lea earálágan go dábálaččat; olbmuid imaštuhtii eandalitge 40 sápmelačča potrehtas čohkkejuvvon ja allagassii seaidnái stellejuvvon govvamosaika.
Mosaikas sámit leat nu árbevirolaš go árga biktasiin.
Maiddái čađa čuovgi akrylapláhtaide deaddiluvvon guovtte- ja golmmageardásaš muohttaga ja bohccuid govvideaddji govat geasuhedje olbmuid.
Čájáhusa maŋimuš duoji videolágan guovssahasgovat ja duohken čuodjan juoiggus ožžo olbmuid movttáskit.
Briceño dáiddalaš čehppodaga giite áŋgirit.
Lappi luonddu duovdagat ja sámemusihkka rahpasedje venezuelalaččaide eksohtalažžan ja magihkalažžan, ” juoga dakkárin maid sii eai lean oaidnán ja gullan goassige ovdal.
Sámegiela sierrasárgosat imaštuhtte máŋggaid: ” In sáhte jáhkkit, ahte sámegielas leat bohccuide 520 sierra sáni, go in ieš dovdda go guokte: boazu ja Petteri ”, olbmuid siste gávnnahuvvui.
Rahpandilálašvuođas gullui maiddái dážasápmelaš Elin Kåven musihka, mii láidestii olbmuid šhamánagoavdásiin luonddulagaš mielladillái ovdal luoitima čájáhussále árktalaš sámebirrasii.”Mii ipmašiid ?
Mo mu ustibat sáhttet leat dáppe Caracasis, nuppe bealde máilmmi ? ”
, imaštalai Suoma ja Norgga rájás Kárášjogas eret leahkki Kåven, go oinnii oahpes muođuid sámemosaikas. ”
Antonio lea lihkostuvvan áddet sámekultuvrra váibmosa dievaslaččat, boađidettiinan čájáhussálii mu mielas orui áibbaš dego livččen boahtán ruoktot ”, muitalii njuorran Kåven go jođii čájáhusa čađa.
Dilálašvuođas fállojuvvojedje rovvá Pia Sovio-Pyhälä ráhkadan herskot Suomas, earret eará boazosalami ja sálteluossa kroavaláibbiin.
Briceño galledii Suomas Caracas ovddastusa doarjagiin ja olgoriikkaministeriija gulahallan- ja kulturossodaga bovden kulturguossin.
Čájáhus ollašuhttui ovttasbarggus Briceño, Suoma Caracas ovddastusa ja B. O. D. - Corp Banca kulturguovddáža gaskkas ja máŋggaid fitnodatsponsoriid doarjagiin.
Briceño lea boahtán dovddusin máilmmi eamiálbmogiid ja sin kultuvrra sierra iešvuođaid ja lassin luondogaskavuođa vurkejeaddji govvaráidduin, main beakkámus Amerihká ipmilat lea ovddastan Venezuela Venetsia Biennaalis ja johtán máilmmi ON:id suodjalusas.
Amerihká ipmilat ledje ovdan jagi 2010 giđđat maiddái Anára Siida-museas ja Hanko Rintamamuseos.
Ovttasbargoguoimmit birastahttet govvideaddji.
Govas gurotbealde olgešbeallái: B. O. D-Corp Banca - báŋkku investerenossodaga hoavda Pedro Rendón Oropeza, govvideaddji Antonio Briceño, báŋkku fitnodatvástuossodaga várreságajođiheaddji Milagro González, ambassadevra Mikko Pyhälä, Sámedikki várreságajođiheaddji Irja Seurujärvi-Kari, báŋkku stivrra ságajođiheaddji Víctor Vargas Irausquín ja María Beatriz Hernández.
Bohccostallit – joavku Avvilis ovddasta sámenuoraid Oulus
– dánsunjoavku dolle riikaviidosaš MOVES – dánsundáhpáhussii Oului ovddastit sámenuoraid miessemánu 20.-22. beaivvi.
Sámenuoraid dáiddadáhpáhussii Ohcejoga skuvlii čoahkkanedje njukčamánu maŋimuš beaivvi badjelaš 350 máná ja nuora ovttas oahpaheaddjiiguin Suoma Sámi skuvllain.
Ohcejohkalaš Titta Rasmus, guhte jođihii dáhpáhusa ovttas anáralaš Mikke Näkkäläjärviin, álggahii Sámi soga lávlaga masa buohkat serve mielde.
Ohcejoga easka válljejuvvon gielddahoavda Matti Korkala buvttii dáhpáhussii dearvvuođaid gieldda bealis.
Dánsunčájáhusat besse álgit dan maŋŋá go ohcejohkalaš nuoraid joavkku Moivvas lei lávlon ja čuojahan.
Ohcejohkii ledje almmuhan mielde 13 joavkku ja okta ovttaskas dánsu, ja oktiibuot lávddi ala dánso lagabui čuođi nuora.
Šlájain bivnnuheamos lei modearna dánsa, man lassin oinniimet maiddái gáhtadánssa ja etnihkalaš dánssaid.
Stipeanddaid ožžo Gáregasnjárgga Sápmi salmiak – joavku sihke 8-jahkasaš solodánsu Biret-Inga Pieski, Eanodaga logahaga Oarjánnieiddat, Vuohču skuvlla Vuohču Ritmajoavkku, Avvila logahaga joavku Villasat sihke Avvila vuolleskuvlla joavku Bohccostallit.
Dáid lassin dánsungilvui oassálaste Muzehat ja The Kids Gáregasnjárggas, Geishat, Nauhattaret ja Systema Ohcejogas sihke SkäŠmm Čeavetjávrris.
Dánsungilvvohallama lassin Ohcejogas ordnejuvvojedje miehtá beaivvi iešguđetlágan bargobájit, maid ordnemis fuolahii Sámediggi Johtti Nuorra – projeakta, jođiheaddjin Anne Kirste Aikio.
Fáddán ledje “ hutkás duodji ”, silbabarggut, govaid gieđahallan, gákti, band – čuojaheapmi ja rap – musihkka.
Viššaleamos guhkesmátkkálaččat idjadedje Ohcejoga skuvllas beassan dihtii oassálastit bargobájiide juo iđđedis ovdal dánsunčájáhusaid álgima.
Bargobájiide livčče leamašan eanet movttegis oassálastit go ledje áigi ja lanjat.
Dáiddadáhpáhus lihkostuvai hui bures.
Dáhpáhusas lea áinge erenoamáš dehálaš sadji sámemánáid ja – nuoraid ja sin oahpaheaddjjid deaivvadanbáikin.
Dasa lassin dat fállá vejolašvuođa buktit ovdan skuvllaid máhttu ja kulturdoaimma.
Sámi giellalága 31 §:s dárkkuhuvvon doarjagat ohcanláhkai
Vuoigatvuohtaministeriija almmuha ohcanláhkai sámi giellalága (1086/2003) 31 §:s dárkkuhuvvon doarjagiid, maid várás dán jagi lea ruhta oktiibuot 130.000 euro.
Doarjaga sáhttá mieđihit sámiid ruovttuguovllu gielddaide, searvegottiide ja bálgosiidda ja maiddái lága 18 §:s dárkkuhuvvon ovttaskas olbmui máinnašuvvon lága heiveheamis boahtán sierra lassigoluid máksima várás.
Friijahápmásaš ohcamušaid galgá doaimmahit vuoigatvuohtaministeriijai maŋimustá 21.4.2011 dmu 16.15.
Vuoigatvuohtaministeriija poastačujuhus lea PL 25, 00023 Valtioneuvosto, ja uksačujuhus Eteläesplanadi 10.
Ohcamušas galgá čilget daid sierra lassigoluid, maid máksima várás doarjja ohccojuvvo.
Juos ohcamuš bargojuvvo sámi giellalága 18 §:a vuođul, ohcamušas galgá čilget maiddái, ahte ohcci lea máinnašuvvon láhkačuoggás dárkkuhuvvon ovttaskas olmmoš.
Juos ohccin lea siviilavuoigatvuođalaš ovttastupmi dahje vuođđudus, ohcamuššii galgá laktit ovttastumi dahje vuođđudusa guoski registtarváldosa ja maiddái maŋimuš nannejuvvon ruhtadoalloloahpaheami, doaibmačilgehusa ja ruhtadoallodárkkistanmuitalusa.
Ohcanmeannudeamis čuvvojuvvo stáhtadoarjjaláhka (688/2001).
Anárlaš Tytti Bräysy evttohus " Eallin lásas " ja roavvenjárgalaš Anna-Leena Pyylampi evttohus " Riskun " leat válljejuvvon vuoitin sámekulturguovddáš Sajosa lássaliinniid govvosa plánengilvvus.
Lássaliinniid govvosa rabas plánengilvvuin ohccui sámekulturguovddáš Sajosii alladássásaš ja fiinna, dálu atmosfearai ja dovdamušaide heivvolaš unihka panelalássaliidnegovus (printtigovus), mii fállá dálu sisa iešlági ja erenomášvuođa.
Lássaliidnegovus dahje - govvosat galget maiddái govvidit Sajosa dárkkuhusa, dan doaimma luonddu ja sámi iešvuođalági.
Lássaliinnit dárbbašuvvojit ovdasajis doaimmahatlanjaid lásain.
Plánengilvu ollašuhttui guovva-njukčamánus 2011 ja gilvvus guđđojedje buohkanassii 31 evttohusa, main bálkkašanlávdegoddin doaibman Sajosa geavaheaddjiorganisašuvnnain čohkkejuvvon ovttasdoaibmanorgána, masa gulai vel arkiteaktadoaimmahaga ovddasteaddji, dohkkehii árvvoštallamii 30 evttohusa.
Lávdegoddi hilggui ovtta (1) gilvoevttohusa, go dat lei doaimmahuvvon lávdegoddái gilvvu njuolggadusaid vuostásaččat.
Fuolalaš ja vuđolaš árvvoštallama boađusin bálkkašanlávdegoddi mearridii ovttamielalaččaŧ cealkit nammamearkkaid " Eallin lásas " ja " Riskun " plánengilvvu vuoitin ja lotnut dáid bargguid njuolggadusaid mielde á 500 euro.
Gilvvu njuolggadusaid mielde bálkkašanlávdegoddi sáhtii válljet guokte (2) evttohusa lotnun láhkai, mat devde govvosii ásahuvvon gáibádusaid buoremusat.
Bálkkašanlávdegoddi mearridii maiddái ávžžuhit, ahte govusevttohus " Eallin lásas " geavahuvvošii Sajosa 1. gearddi lásain ja evttohus " Riskun " 2. ja 3. gearddi lásain.
DIEĐÁHUS, davvisamegillii
Sámenuoraid ovddastan Bohccostallit – joavku oaččui giitosiid ja gudnebálkkašumi Oulus riikaviidosaš
Dáhpáhussii oassálaste badjelaš 1100 nuora ja máná 126 sierra joavkkus, main Avvila vuolleskuvlla golbma nieidda ja njeallje bártni ledje buot nuoramusat.
Joavkku bagadeaddjit, oahpaheaddjit Bigga-Helena Magga ja Rauna Mätäsaho leigga erenoamáš ilus buori bohtosa geažil.
Dánssa idéa lei vuolgán jakutialaš Sykkys - dánsunjoavkku čájáhusas Ijahis Idja – festiválas Anáris 2010.
Oulu dáhpáhussii oassálaste maiddái Avvila logahaga Villasat - joavku dánssain Doaivut ja vuoimmehuvvat.
Joavkku vihtta nieidda ledje ieža hutkán koreografiija dánsui ovttas Teija Sonkkilain, guhte bargá sihke dánsun- ja drámáoahpaheaddjin ja lei maiddái joavkku bagadallin.
Dánssa idéa vuođđuduvvá filbmii Guovdageaidnu, gos maiddái duogáža Mari Boine musihkka lei luoikkahuvvon.
Nieiddaid oahpaheaddji Marjaana Aikio lei gorron nieiddaide fiinna ja girjját gárvvuid.
Govas váilot logahaga oahppi Anne Olli sihke bagadeaddjit Marjaana Aikio ja Teija Sonkkila.
Suoma ja Ecuadora bissovaš ovddastusat, Ecuadora kulturárbeministeriija ja Suoma sámediggi ordnejedje ovttas ON álgoálbmotforuma 10. čoahkkima olis siidodáhpáhusa, man fáddán ledje álgoálbmogiid skuvlejupmi ja vuoigatvuohta oassálastit mearrádusdahkamii.
Dáhpáhus ordnejuvvui New Yorkis duorastaga miessemánu 19. beaivve.
Sámiid árbevirolaš dieđu suodjaleapmi gáibida doaimmaid
Varas raporta eaktuda, ahte Suopma doaibmá beaktilabbot sámiid luonddu máŋggahámatvuhtii gulavaš árbevirolaš dieđu dorvvasteamis.
Raportta mielde sámiid árbevirolaš dieđus ja árbevirolaš luonddugeavaheamis lea guovddáš mearkkašupmi eandalitge davvi luonddu máŋggahámatvuhtii.
Sámiid luonddu máŋggahámatvuhtii gulavaš árbevirolaš diehtu lea luonddu dáfus geavatlaš ja albmana erenomážit sámegielas, birasgaskavuođas ja ealáhusain.
Sámiid árbevirolaš ealáhusat dahjege boazodoallu, meahccebivdu, guolásteapmi, čoaggin ja duodji sirdet árbevirolaš dieđu buolvvas nubbái.
Doaibmabijuin evttohuvvojit luonddu máŋggahámatvuhtii gulavaš árbevirolaš dieđu vuhtiiváldin láhkaásaheami ja hálddahusa ovddidanfidnuin ja maiddái skuvlejumis.
Bargojoavku evttoha, että resurssat stivrejuvvojit sámiid luonddu máŋggahámatvuhtii gulavaš árbevirolaš dieđu vurkemii, dutkamii ja ealáskahttimii.
Bargojoavku evttoha maiddái, ahte luonddu máŋggahámatvuođastrategiijai, mii dál ođasmahtto, ja doaibmanprográmmai merkejuvvojit ođđa doaibmabijut árbevirolaš dieđu suodjaleapmin.
Bargojoavkku ságajođiheaddji Klemetti Näkkäläjärvi oaidná, ahte raportta válmmaštuvvan lea mearkkašahtti boađus ja dat fállá buori vuođu sisriikkalaš ja riikkaidgaskasaš luonddu máŋggahámatvuođapolitihkai. ”
Raporta ovddida bealistis riikkaidgaskasaš biodiversitehtasoahpamuša artikla 8(j) ollašuhttima Suomas.
Artikla suodjala eamiálbmogiid luonddu máŋggahámatvuhtii gulavaš árbevirolaš dieđu, geavadagaid ja innovášuvnnaid.
Bargojoavku evttoha, ahte sámiid ruovttuguovllu eanageavaheami plánemis ja stivremis heivehuvvojit biodiversitehtasoahpamuša Akwé: Ko - rávvagat sisriikkalaš láhkaásaheami olis.
Meahciráđđehus ovttas sámedikkiin lea jo álggahan rávvagiid heiveheami Bátneduoddara meahcceguovllu dikšun- ja geavahanplána ráhkadeamis, vuosttasin máilmmis. ”
Oažžut Bátneduoddara meahcceguovllu dikšun- ja geavahanplána ráhkadeamis buriid vásáhusaid, ja Meahciráđđehus lea čatnasan ráhkadit bissovaš meannudanvuogi Akwé: Ko - rávvagiid heiveheapmái Meahciráđđehusa doaimmas ”, illuda bargojoavkku ságajođiheaddji Näkkäläjärvi.
Eaktodáhtolaš Akwé: Ko rávvagat leat válmmaštallon ovttas eamiálbmogiid ovddasteaddjiiguin ja dohkkehuvvon biodiversitehtasoahpamuša oassebeallečoahkkimis jagi 2004.
Suomas rávvagat gusket dakkár sámiid ruovttuguovllus ollašuhtton fidnuid, mat sáhttet váikkuhit sámiid kultuvrai ja ealáhusaide.
Bargojoavku evttoha, ahte go birrasa geavaheami ja árbevirolaš sámeealáhusaid stivrejeaddji láhkaásaheapmi ovddiduvvo, vuhtiiváldojit biodiversitehtasoahpamuša geatnegasvuođat ja heivvolaš osiin Akwé: Ko - rávvagat.
Bargojoavku evttoha, ahte birasministeriija addá rávvagiid Akwé: Ko - rávvagiid heiveheamis birasváikkuhusaid árvvoštallanprosessain ja maiddái eanageavahan- ja huksenlága ollašuhttimis.
Bargojoavku lea jorgalan suomagillii ja olggosaddán Akwé: Ko rávvagiid.
Suomagielat jorgalus lea okta máilmmi vuosttamus jorgalusain rávvagiin.
Nuoraidráđđái válljejuvvojit guovtti jahkái hávil ságajođiheaddji, várreságajođiheaddji ja golbma eará lahtu sihke juohkehažžii persovnnalaš várrelahtut.
Dát fásta lahtut ja várrelahtut galget leat válljedettiin 18-25-jahkásaččat.
Lassin nuoraidráđđái válljejuvvojit guovtti jahkái hávil vihtta fásta áššedovdilahtu, geat galget leat válljedettiin 15-17-jahkásaččat.
Nuoraidráđi ságajođiheaddji ja várreságajođiheaddji eai dárbbaš leat sámedikki lahtut.
Nuoraidráđđi válmmaštallá daid sámedikki čealkámušaid, álgagiid ja eará beali váldimiid, mat gusket sámenuoraid dahje sámenuoraid eallindiliid.
Eará nuoraidráđi váldobarggut leat ovddidit sámenuoraid gielalaš ja kultuvrralaš vuoigatvuođaid miehtá Suoma sihke nannet sámenuoraid gullama sámekultuvrrii.
Niila Rahko, ságadoalli - várrelahttu Mikkel Näkkäläjärvi
Aslak Holmberg - várrelahttu Martta Alajärvi
Nuoraidráđi áššemeannudeaddjin ja čállin doaibmá nuoraidčálli Kaisa Tapiola-Länsman
Ráđđehusprográmmas dorjojuvvo nu sámegiella, árbevirolaš diehtu, gielaealáskahttinprográmma ja ovddiduvvo sámi kulturiešstivrejupmi ”, muitala sámedikki ságajođiheaddji Klemetti Näkkäläjärvi, gii maiddái oassálasttii sámedikki ovddasteaddjin ráđđehusšiehtadallamiidda.
Vaikke ILO 169-soahpamuša ratifiseren leamašan Suoma ulbmilin guhká, goassige ovdal áššis ii leat girjejuvvon ráđđehusprográmmas. ”
Sámedikki bargan evttohusat eanageavahusa stivrenvuogi ođasmahttima várás girjejuvvojedje maiddái ráđđehusprográmmai.
Ráđđehusprográmmas leat vuhtiiváldon sámedikki dahkan evttohusat sámi kulturiešstivrejumi ovddideami ja dan resurserema várás.
Ohcanláhkai guokte ollesáigásaš ja fásta jorgaleaddji virggi
Sámediggi almmuha ohcanláhkai guokte (2) ollesáigásaš ja fásta giellajorgaleaddji virggi.
Sámedikki oktavuođas doaibmá sámegiela doaimmahat, mii lea vuođđuduvvon jagis 1992 sámi giellalága ollašuhttima várás.
Gielladoaimmahaga guovddáš bargun lea addit giellalágas dárkkuhuvvon jorgalusaid sierra eiseválddiide ja lágádusaide.
Gielladoaimmahaga váldobáiki lea sámedikki čállingottis Anáris ja dasa lassin das lea siidodoaibmabáiki Ohcejohnjálmmis.
Jorgaleaddjiid doaibmabáiki lea gielladoaimmahaga siidodoaibmabáikkis Ohcejohnjálmmis ja virggit leat namuhuvvon davvisámegielat jorgalanbargguid várás.
Virggiid dohkálašvuođagáibádusat leat sámedikkis addojuvvon ásahusa 5 §:a (1727/1995) mielde.
Virggiid deavdimis čuvvojuvvo guđa mánotbaji geahččalanáigi.
/ IV mielde (vuođđobálká 2 347,01 euro / mb).
Sámedikki doibmii sáhttá oahpásmuvvat neahttačujuhusas www.samediggi.fi
Skuvlen- ja oahppamateriálalávdegoddi lea sámedikki skuvlenpolitihkalaš evttohusaid, álgagiid, cealkámušaid ja bealiváldimiid válmmaštalli orgána, ja maiddái sámegielat oahppamateriála plánemis, válmmaštallamis ja juohkimis vástideaddji orgána.
Lávdegotti bargun lea ovddidit sámeoahppiid vuoigatvuođaid iežaset giela ja iežasgielat oahpahussii ja maiddái ovddidit sámeoahpahusa sajádaga Suoma skuvlenortnegis.
Dat bargá sámeoahpahussii gullevaš guovlluguovdasaš, álbmotlaš ja davviriikkalaš ovttasbarggu.
Lávdegoddi mearrida stáhta bušeahtas (váldoluohkká 29, oahpahusministeriija) sámegielat oahppamateriála ja sámeoahpahusa ovddideapmái dárkkuhuvvon stáhtadoarjaga geavaheamis.
Dat válmmaštallá sámedikki čoahkkimii oahppamateriálabuvttadeami jahkásaš ja guhkit áigge plánaid ja addá jahkásaččat sámedikki čoahkkimii ja oahpahusráđđehussii čilgehusa oahppamateriáladilis ja stáhtadoarjaga geavaheamis.
Lávdegoddi vástida lassin Sámenuoraid dáiddadáhpáhusas, mii lea jahkásaččat ovttasbarggus sámiid ruovttuguovllu gielddaiguin ja sámeservviiguin ordnejuvvon mánáid ja nuoraid dáidda- ja kulturdáhpáhus.
Lávdegotti gieđahallan áššiid válmmaštallá ja ollašuhttá skuvlen- ja oahppamateriáladoaimmahat.
Lávdegotti áššemeannudeaddjin doibmet skuvlenčálli (skuvlenpolitihkalaš áššit), oahppamateriálačálli (oahppamateriálaáššit) ja oahppamateriálaplánejeaddji (Sámenuoraid dáiddadáhpáhus).
Skuvlen- ja oahppamateriálalávdegoddái gullet jagiin 2008 - 2011 čuovvovaš lahtut ja várrelahtut:
Ovttasbargu nanne sámegiela ja oktiigullevašvuođa
Ohcejotnjálmmi skuvla, Deanu Suoma bealde, ja Sirpmá skuvla, Deanu Norgga bealde, leat jo guhkit áigge bargan ovttas.
Ohcejoga ja Deanu gielddain lea maiddái ovttasbargu beaiveruovttuin.
Mánát ohppet dovdat nuppiideaset jo beaiveruovttus, ná mánáin lea álki leat ovttas.
Sin mielas lea somá, go ovttasbargu joatkašuvvá skuvllas.
Dát ovttasbargu leamašan hui earenoamáš Sámis ja maiddái Norgga ja Suoma gaskkas.
Skuvllat háliditge viiddidit ovttasbarggu, mii lea seailluhan sámi giela ja kultuvrra ja viiddidan mánáid geahččanguovllu.
Ohcejoga ja Deanu gielddaid skuvllaid ovttasbarggus lea guhkes historjá.
Oktasaš čuoigangilvvut leat ordnejuvvon jo 1960-logu rájes ja oahppit leat fitnan galledeamen kránnjáriikka skuvllain.
Ohcejoga ja Sirpmá skuvllat bargagohte ovttas eanet 1990‐logu álggus ja skuvlaovttasbargu ovdánii ja viiddui 2000‐logu álggus.
Dál lea mannamin nubbi oassi OVTTAS !
Govas Ohcejoga skuvlalaččat mannamin Sirpmá skuvlii ovttas oahpaheaddji Nilla Tapiolain.
Ohcetjotnjálmmi skuvlla oahpaheaddji Nilla Tapiola muitala, ahte prošeavtta vuosttas oassi lei eanetge oahpásmuvvan ja skuvllain ledje dušše oanehisáigge plánat.
Dál dat nubbi oassi lea viiddidan ovttasbarggu ja mánáin lea guktii vahkus oktasaš skuvlabeaivi.
Dat dárkkuha dan, ahte oktii vahkus Ohcejotnjálmmi vuolleskuvlla oahppit mannet Sirbmái čuovvut diimmuid ja maŋit beaivve Sirpmá mánát bohtet Ohcejohkii.
Norgga ja Suoma riikkain leat erohusat ja dat erohusat gávdnojit maiddái skuvllain.
Mánáin ledje álggos ovdagáttut, muhto dat leat jo jávkan.
Prošeakta leage hui earenoamáš, go dat geahččala váldit atnui buoremus beliid goappatge riikkas.
Buot Norgga ja Suoma bealde ráhkaduvvon sámegielat oahppomateriála lea skuvllaid geavahusas ja skuvllain leat váldojuvvon buoremus resurssat geavahussii.
Ohcejogas lea vuojadansále ja alla dási musihkkalatnja.
Sirpmá mánát fas besset vuojadit Ohcejoga vuojadanhálles, go Sirpmás dakkár ii gávdno.
Skuvllaid ovttasbarggus leamašan ávki maid dasa, omd. Ohcejogas gávdno musihkkaoahpaheaddji ja Sirpmás fas dárogiel oahpaheaddji.
Mánáin leat oktasaš diimmut matematihkas, sámegielas, musihkas, lihkadeamis, servvodat- ja luonddufágas.
Niilo Rasmus oahpaha Sirpmá ja Ohcejoga mánáide musihka ja lihkadeami.
Son muitala, ahte Norgga ja Suoma mánáid gaskkas vuhtto kulturearru, muhto dat ii hehtte ollenge oahpahusa.
Oahppofágain oahppiin vuhttojit muhtun earut. Musihkashan eai leat ráját ja sámi musihkarat čuvvot oarjemáilmmi, muhto čuojanasaid geavaheamis gávdnojit earut.
Sirpmá mánát eai leat nu hárjánan geavahit čuojanasaid omd. gitára.
Ohcejogas sii fidnejit eanet dovddu čuojanasaide.
Lihkadeamis fas mánáin eai leat leamaš earut, buohkat oassálastet seamma láhkai.
Prošeavtta ulbmilin lea ovddidit sámi giela, kultuvrra ja iešvuođa, láhčit vejolašvuođa oahppat goappáge riikka birra ja daid gielaid, oahpahit oahppiid doallat árvvus lagašbirrasa goappatge bealde Deanu, vuođđudit ođđa sosiála oktavuođaid ja vuođđudit oktavuođa eará eamiálbmogiiguin.
Ohcejotnjálmmi ja Sirpmá skuvllaid ovttasbargu lea duođai buorre ovdamearkan eará skuvllaide ja beaiveruovttuide !
Leirii oassálaste sullii 50 máná ovttas vánhemiiguin.
Mun lean 18 jahkásaš gánda Soađegilis.
Lean álot orron dáppe ja nu mu vánhematge, muhto mu sohka lea eret Soabbada guovllus, mii lea Vuohču gili lahkosis.
Mu soga eatnamat leat dál báhcán dahkujávrri vuollái.
Mu eatnigiella lea suomagiella ja lean lohkagoahtán sámegiela vuolledásis.
Mu sogas sámegiella lei jo ollásit jávkan ja sámevuohta lea leamaš stuorra heahpat.
Muhto dál mu sohkabuolva lea beroštuvvan iežas ruohttasiin ja sámegiella lea fas máhccame min sohkii.
Sámegiella lea munnje dehálaš ja geahččalan geavahit dan álot go lea vejolašvuohta.
Lean maiddai jurddašan sirdit dan iežan mánáide.
Lean dán giđa (2011) abiturientta ja áiggun joatkit universitehtii.
Muhto dalle go báhcá, liikon valáštallat ja leat lagašolbmuiguin.
Maid de " rávesolmmožin " barggažan, deahaleamos lea ahte oaččun bargat maiddái sámegillii ja sámeáššiiguin.
Lean riegádan ja ássan oppa eallinagi Avvilis.
Vuođđoskuvlla maŋŋá ledjen vehá áigge barggus Helssegis, man maŋŋá máhccen ruovttoluotta ruoktoguvlui.
Huksensuorgái álgen bargui 18-jahkásažžan ja fuomášin ahte liikon dasa.
Máŋgga jagi bargama maŋŋá mearridin skuvlet iežan snihkkárin.
Seamma áigge huksejin Keväjávrái dálu bearrašasamet, masa gullet orrunguoibmán Marika ja su nieida Milja.
Astoáigge jođán ollu luonddus, vuoján mohtorgielkkáin, fatnasiin ja maiddái guolástan.
Mu áhči eadni lei nuortalaš.
Boahttevuođas sávašin ahte astoáiggedoaimmain boađášii munnje ámmát vaikko iežan fitnodaga bokte.
Lean 18-jahkásaš sámenuorra, eret Leammi Äivihjávrris.
Lean riegádan guovttegielat bearrašii.
Mu eatnigiella lea davvisámegiella, man lean oahppan báldalagaid suomagielain.
Dál stuđeren Sámi oahpahusguovddážis, Doaivonjárggas, boazodoallofitnodatolmmožin ja nuppe vuoro fas Avvila logahagas.
Ulbmilin lea čađahit dutkosiid dáid oahppolágádusain.
Lean unnivuođa rájes jurddašan álgit badjealmmájin ja ássat davvin.
Sápmelašvuohta, bohccot ja Lappi guovlu leat munnje dehálaččat.
Danin leange hálidan joatkit mu máddariid árbbi, boazodoalu, ja stuđeret badjealbmá ámmáhii.
Vuođđoskuvlaáigge čuoigan ja friijavalástallan ledje mu miela mielde.
Mu sápmelašvuhtii gullet bearaš, sohka, giella, bohccot ja eará luondduealáhusat sihke gárvodeapmi sámegáktái.
Sámegákti lea munnje lagamustá čikŋabivttas, man geavahan erenomážit bearaš- dahje sohkaávvudemiin, muhto maiddái earáge dilálašvuođain, main ovddastan sápmelaččaid.
Sávan ahte mis livčče boahttevuođasge buorit eallima eavttut dáppe davvin.
Galggašedje leat skuvlenbáikkit ámmáhiidda, mat dáppe dárbbašuvvojit ja main dáppe birge.
Mis galggašedje gávdnot dáppe bargobáikkit, vai oahpuid maŋis vuolgán nuorat sáhtášedje máhccat oahpuid maŋŋá ruoktoguvlui.
Álggahin čakčat 2010 luohkáoahpaheaioahpuid Guovdageainnus SámiAllaskuvllas.
Ledjen áibba sihkkar ahte in leat doarvái sápmelaš Allaskuvlii.
Bajásšadden Ohcejogas dievas ahkái.
Mánnán johten áhči mielde nu boazobargguin go sámedikki čoahkkimiinge.
Mannu sivas in goit goasge hállan sámegiela áhččái, inge iešalddes earáidege.
Go fárrejin Ohcejohkii ruovttoluotta, bargu sámegielat beaiveruovttus ealáskahtii goit johtilit mu sámegiela.
Allaskuvllas goit fuomášin, ahte muhan leat ” bajásgeassán ” sápmelažžan ja sámevugiin, mu fuomáškeahttá.
Ja danin logange oahpaheaddjin, vai sáhtán sirdit giela nu máŋgasii go vejolaš.
Stuđeren Eanodagas logahagas vuosttas jagi.
Láven lohkat, lihkadit olgun ja muhtun veardde duddjot.
Áhččán lea badjealmmái, nu ahte mii oažžut áigáiboađumet boazodoalus.
Mun lean beroštuvvan sápmelašvuođas ja sámekultuvrras.
Lean álo mielde miessemearkumiin ja dálverátkimiin.
Mis leat bohccot ruoktošiljus duollet dálle.
Mii eat hála ruovttus sámegiela, muhto áddet muhtun veardde.
Álgen sámedikki nuoraidráđđái danin go lean beroštuvvan áššis.
Gaskkat leat goit guhkit iige mus leat vel vuodjinkoarta.
Don goas it riegát luomejeaggái, eadni láve leikošit fulkkiide mu birra.
Galhan Avvil lea čáppa ja somás báiki, muhto leamašan duođaid somá beassat havssašit ođđa biekkaid gávpogii.
Stuđeren dál Oulus logahaga nuppi jagi ja mus šaddá muhtun beaivve vel psykologa, nu lean mearridan.
Hálidivččen fárret olgoriikkaide dalán go lean geargan oahpuiguin.
Ja hálidan áinnas beassat váikkuhit áššiide, danin lean maid duođaid beroštuvvan politihkas.
Liikon dádjut ja suohtastallat, lei dal dilli makkár beare.
Mus lea beroštupmi máŋggalágan kreatiivvalaš astoáigge doaimmaide nugo ovdamearkka dihte málemii, divttaid čállimii ja govvemii.
Eadni lea njulgestaga meašttir sámedujiin ja lean movtta ahte mus lea ruovttus vejolašvuohta oahpahallat duddjoma.
Sápmelašvuohta lea munnje dehálaš inge hálidivčče gullat mange eará kultuvrii.
Ruovttus ii leat iešalddes goasge hállon sámegiella inge iešge máhte dan.
Duođaid vahát mu mielas, bággu mieđihit.
Giella lea goit nu stuorra oassi kultuvrra ja mun bázán dan haga.
Dál sámegiela oahput leat goit báhcán eret, go dáppe Oulus lea duođaid váttis oažžut oahpahusa.
Ja gáiddusstuđeren ii riekta movttiidahte ja bargguid lea váttis oažžut gárvvisin.
Munnje sápmelašvuohta mearkkaša iežan čiekŋalamos ruohttasiid ja buot dan mii mun lean.
Geavahan iežan biktasiin sámedujiid ja hálidan olbmuid oaidnit ahte lean sápmelaš.
Hálidivččen oahppat davvisámegiela, vai sáhtášin hállat dan iežan mánáide.
Nu maiddái árbevieruiguin, lea buorre ahte árbevierut leat seilon nu bures !
Iihan sápmelašvuohta eanaš olbmuin oidno nuge árggas, muhto go sápmelaččat čoahkkanit oktii, de árbevierut gal maiddái oidnogohtet.
Sápmelašvuohta lea fiinna ášši ja mu mielas buot sápmelaččat galggašedje roahkkadit čájehit ahte sii leat sápmelaččat.
Kulturlávdegoddi válmmaštallá Sámedikki evttohusaid, álgagiid ja cealkámušaid, mat gusket sámiid vuoiŋŋalaš kultuvrra. Lávdegotti bargun lea válmmaštallat Sámedikki kulturpolitihkalaš ulbmiliid guoskevaš áššebáhpáriin.
Kulturlávdegoddi mearrida stáhta bušeahtas sámekultuvrra ja searvedoaimma doarjumii dárkkuhuvvon stáhtadoarjaga (sámi kulturmearreruhta) juohkimis ja maiddái čuovvu ja gohcá mieđihuvvon doarjagiid geavaheami.
Lávdegoddi ráhkada jahkásaččat sámedikki čoahkkimii čilgehusa sámi kulturmearreruđa geavaheamis ja ráhkada evttohusa stáhta bušeahta várás jahkásaš sámi kulturmearreruđas.
Kulturlávdegotti áššiid válmmaštallin ja áššemeannudeaddjin doaibmá kulturčálli.
Doaibmabaji 2012 - 2015 kulturlávdegotti lahtut ja várrelahtut:
Avvilis ásaimet oasi jagis eatni barggu geažil ja doppe mun, oabbán ja vielljan leat maid vázzán vuođđoskuvlla ja čállán stuđeantan.
Jagis 2010 čállen stuđeantan Avvila logahagas.
Dál (2011) stuđeren Lappi universitehtas luohkáoahpaheaddjin vuosttas jagi.
Badjedásis dovdagohten beroštumi oktasaš áššiid dikšumii.
Logahagas doaibmagohten oahppiidovttastusa stivrras ja mu válljejedje Anára nuoraidstivrra lahttun.
Dál doaimman Suoma sámenuoraid stivrra várreságajođiheaddjin ja dán jagi doaimmas álggahan sámedikki nuoraidráđi várreságajođiheaddjin.
Lean dovdan ahte lea riekta doaibmat sámenuoraid ovdduid ja vuoigatvuođaid vuoddji servviin ja anán dan hui dehálažžan.
Lea vehá váttis guorahallat, maid sápmelašvuohta munnje mearkkaša.
Anán árvvus iežan ruohttasiid ja máttarváhnemiid ja munnje lea dehálaš sirdit boahttevuođas iežan mánáidege dan seamma rikkes kulturárbbi, mii munnje ja mu oappážagaide lea sirdojuvvon.
Leamašan lihkkoš, go áhčči hálai bearrašis sámegiela ja das bođii midjiide nubbi eatnigiella.
Min bearraša ealáhus lea boazodoallu ja áhččán lei árvvusadnojuvvon ja čeahpes badjealmmái.
Áhččán jámii lihkuhisvuođas borgemánus 2009.
Dalle go áhčči vel elii, jurdda davás báhcimis ja boazobargguid joatkimis orui leamen vel nu guhkkin.
Goit jurdda bohccuid vuovdimis ja ealáhusa heaitimis orru dego luobašii oasis iežas eallima ja bálkestivččii áhči ja máttarváhnemiid eallinbarggu duššás.
Dalle mearridin, ahte máhcan vel oahpuidan maŋŋá davás bissovaččat ja joatkkán bearraša eallinvuogi.
Oassin dán mearrádusa lea leamaš maid stuđerenbáikki ja ámmáha válljen.
Lean farga guoktelogijahkásaš anárlašnuorra, lean ássan dáppe álo ja goit muhtun áigge vel, ii leat hoahppu fárret eret.
Stuđeantan čállen giđđat 2010 ja dál lean doallan stuđeremiin jagi bottu, vai beasan reiset ja bargat.
Lea oaivil boahtte jagi vuolgit turismasuorggi stuđeret.
Lean riegádan guđaheakka bearrašii nubbin boarrásamos mánnán.
Mii golbma máná leimmet anárašgielat beaiveruovttus ja oahpaimet giela doppe, dasgo áhččán ii leat oahppan sámegiela.
Dál lean juo vehá vajáldahttán giela, muhto hálidivččen garrasit doalahit giellamáhtu.
Dál lea miella nu leabuheapmi ahte hálidivččen nu ollu go vejolaš olgoriikkaide, várra muhtun áigái ássatge, muhto hálidivččen goit fárret vel muhtumin ruovttoluotta Anárii.
Láhkasánit (suoma-sámi) - Lakisanasto (suomi-saame).
Ohcansánit leat suomagillii ja vástagat davvisáme-, ruoŧa- ja dárogillii.
Riikabeaivesátnelistá (suomagiella-davvisámegiella) 2008.
Valter stáhtaráđi tearbmabáŋku.
Stáhtaráđđi (leahkku eará ruovttusiiddu)
ÁLGU – Sámegielaid etymologalaš diehtovuođđu. Ruoktoeatnan gielaid dutkanguovddáš (Kotus) (leahkku eará ruovttusiiddu)
Riikkaid namat čieža gillii ee. davvisámegillii. Ruoktoeatnan gielaid dutkanguovddáš (Kotus) (leahkku eará ruovttusiiddu)
Riektačállinvuogi lassin sátnegirjjis gávdnojit ee. suomagiela sániid dálá mearkkašumit ja geavahanoktavuođat.
Sámegiela doaimmahaga jorgaleaddjit ja dulkkat (leahkku eará ruovttusiiddu)
Suoma jorgaleddjiid ja dulkkaid lihttu SKTL (leahkku eará ruovttusiiddu)
Auktoriserejuvvon jorgaleaddjit, oahpahusráđđehus OPH (leahkku eará ruovttusiiddu)
Eanamihtidanlágáduša kártabálvalus.
Báikenamat maid davvisáme-, anáraš- ja nuortalašgillii.
Divvun.no sámi čállindárkkistanreaiddut (leahkku eará ruovttusiiddu)
Giellaoahpa- ja analyserenreaiddut ja giellaoahppanprográmmat, sátnegirjjit ja jorgalanreaiddut.
Mállet ja dearvvahusat
Buori ustibabeaivvi dearvvahus 14.2. - davvisáme-, anáraš- ja nuortalašgillii
Šleađgaboastta olgun-dili sáddaga mállecealkagat ee. davvi-, anáraš- ja nuortalašgillii
Sámi álbmotbeaivvi dearvvahusat 6.2. - davvisáme-, anáraš- ja nuortalašgillii
Buriid mihcamáraid ja buori geasi - dearvvahusat - davvisáme-, anáraš- ja nuortalašgillii
Juovlaáiggi dearvvahusat máŋgga iešguđege gillii, (Stáhtaráđi giellabálvalusa siidu) maid davvisáme-, anáraš- ja nuortalašgillii (leahkku eará ruovttusiiddu)
Sámedutkan (HuK), Suopmelaš-ugralaš gielladutkan, Helssega universitehta Sámi spesialiserenlinnjá (FM.) (leahkku eará ruovttusiiddu)
Sámegiella siidoávnnasoahppun vuođđooahput (25 oč) (leahkku eará ruovttusiiddu)
DAVVI Máŋggadieđalaš universiteahta skuvlenprošeakta 2010-2013 Lappi universihteahta lágida DAVVI oahpuid (190 oč) ovttas Sámi oahpahusguovddážin.
Sámi oahpahusguovddáš Anár Ámmátlaš oahppolágádus Anáris, gos sáhttá studeret davvisáme-, anáraš- ja nuortalašgiela iešguđege dásis.
Eamiálbmogiid filbmaguovddáš Skábma ordne dokumeantafilmmaid giehtačállingurssa Anáris ovttasbarggus Sámi Oahpahusguovddážiin.
, gursii sáhttá oassálastit vaikke livččege seamma áigge barggus.
Giehtačállingursa lea dievasmahttinskuvlejupmi ja dat lea oaivvilduvvon olbmuide, geain lea dán suorggi skuvlejupmi dahje bargohárjáneampi dahje omd. doaimmaheaddji duogáš.
Ovdasadji lea sámegielat ja sámefáttás dahkkon dokumeantain, mat heivejit ” Dearvvuođat duoddariin ” tema vuollái.
Deaivvadeamit dollojit oktii mánotbajis vahkkoloahpa ain hávil ja dárbbu mielde leat skype-deaivvadeamit.
Vuosttas čoahkkaneapmi lea bearjadat eahkedis sotnabeaivái 26.-28.8.2011 ja gursabáiki lea Sámi Oahpahusguovddáža medialuohkká Anáris.
Sádde ohcamuša maŋimustá 3.8.2011 čujuhussii tarja.
Ohcamušas galget leat
o cv, dieđut maid lea bargan dán rádjai o oanehaš čálus dokumeantafilmma fáttá birra o manin hálida gursii ja iežas mihttomearit gurssa ektui
Gursii váldojit eanemustá 10 oasseváldi, ohcciide almmuhuvvo áššis 10.8.2011 rádjai.
Sámediggi ordne čakčamánus Helssegis seminára sáme- ja maorigielaid ealáskahttimis.
Seminára ordnejuvvo Riikkabeivviid Pikkuparlamenttis, Arkadiankatu 3.
Seminárii galgá almmuhit iežas 7.9. rádjai.
Sámedikki lágidan Helssega seminára fáddán leat sámegiela ja maorigiela ealáskahttin ja nannen.
Seminára dárkkuhussan lea doaibmat oahpahus- ja kulturministeriija álggahan sámegiela ealáskahttinprográmma oassin ja doarjut dan plánema ja ollašuhttima.
Jođus leahkki ealáskahttinprográmma ulbmilin lea ovddidit ja bajásdoallat sámegiela ja maiddái máhcahit sámegiela dan massán sápmelaččaide ja maiddái bargat gielas sámeservoša duvdi giela.
Seminára oktan dárkkuhussan lea dieđihit sámedikki ulbmiliin ja doaibmabijuin seailluhit ja ovddidit sámegiela ja maiddái doalahit dan eallinfámu.
Ulbmilin lea maiddái buktit ovdan positiivvalaš málle Ođđa Selándas ássi eamiálbmoga, maorigiela ealáskahttin- ja duvdindoaimmain.
Maorigiella oaččui virggálaš sajádaga ovdal sámegiela jagi 1987.
Maoriid giellabeassi ja eará ealáskahttinfidnut leat beaggán miehtá máilmmi buriid bohtosiin.
Semináras leat ovdan maiddái sámegielaid nugo anárašgiela ealáskahttinfidnut ja daid bohtosat.
Sámediggi háliida sihkkarastit sámegiela boahttevuođa nu sámiid ruovttuguovllus go dan olggobealdege.
Suomas hállojuvvojit golbma sámegiela, davvisáme-, anáraš- ja nuortalašgiella.
Jos sámegielat jávket, jávká seamma háve áidnalunddot oassi kultuvrras ja lundui gulavaš árbevirolaš diehtu, dasgo giella, kultuvra ja luondu gullet lávga oktii.
Lassidieđut semináras:
Sámedikki I várreságajođiheaddji Irja-Seurujärvi-Kari irja.
Alladását videostudio heive mánggakámeravuogádaga atnui ja earáge videomateriála govvemii.
Studio lea Sajosa vuosttaš gearddis, váldouvssa gurutbealde Sámi oahpahusguovddáža media- ja giellaluohkáid oktavuođas.
Sámi parlamentáralaš ráđi ávžžuhusas Suoma, Norgga ja Ruoŧa sámedikkit mearridedje ásahit jagi 2011 álggus Interreg- ruhtademiin SáFá- ovdačielggadusprošeavtta oktasaš davviriikkalaš sámegiela dutkan- ja fága / resursaguovddaža vuođđudeami várás.
Duogážin lea sámegiela ovdáneapmi ja girjjálaš giela geavaheami lassáneapmi, mii lea bealistis lasihan buot sámegielaid giellagáhttema, gárggiideami, dutkamuša ja normerenbarggu dárbbu.
Dan lassin guovddaš nannešii sámegielaid gaskasaš gulahallama ja ovttasbarggu.
Guovddaža barggut livčče ee. dutkan, giellagáhtten, gárggiideami, terminologiijabarggut, normeren, nammabálvalusat, báikenamavuorká ja diehtojuohkin sámegiel giellafágalaš gažaldagaide.
SáFá- prošeavtta ulbmilin lea čielggadit giellaguovddaža vuođđudan- ja ruhtadaneavttuid.
Ulbmilin lea ráhkadit čielggadusa davviriikkalaš sámegiela dutkan- ja fága / resursaguovddaža vuođđudeami várás ja ráhkadit Interreg- joatkkaruhtadanohcamuša guovddaža geahččalanprošeavtta várás.
Prográmma ulbmilin lea rádjerasttildeaddji ovttasbarggu bokte doarjut ekonomalaš ja sosiálalaš ovdáneami ja nannet gilvalannávccaid ja oktavuođa prográmmaguovllus.
Prográmmaguovlun leat Davvi-Ruoŧŧa, Davvi-Suopma ja Davvi-Norga sihke sámeguovllut.
Prográmma ruhtada rádjerasttildeaddji prošeavttaid njeallje sierra prioritehtaguovlluin, main SáFá- ovdačielggadusprošeakta gulla oasseprográmmai 4.
Evttohasa sámedikki válggaide sáhttet bidjat uhcimustá golbma jietnavuoigadahtton sápmelačča guođđimiin válgalávdegoddái áššáigullevaččat devdojuvvon ja vuolláičállojuvvon evttohasohcamuša maŋimustá 5.8.2011 ovdal diibmu 16.
Wimme ja SlinCraze Ijahis ijas Anáris
Ijahis idja - eamiálbmogiid musihkkadáhpáhus buktá Anárii dán jagi sápmelaš jietnadáiddára Wimme.
Jagi 2010 Wimmes almmustuvai albuma ” Mun ” ja dán jagi Ijahis ijas son buktá ovdan ee. materiála ođđa skearrustis.
Wimme lea okta dain riikkaidgaskasaččat dovddus sápmelaš artistain ja su ođđasamos skearru lea vuvdojuvvon earenoamáš bures.
Ijahis ija lágideaddjit leat movttas, go Wimme fidnejuvvo Anárii doallat konseartta.
– Dán jagi Ijahis ija temán lea Eatnama jienat, suomagillii Maan äänet.
Wimme musihkka heive temái hui bures.
Son lea jienageavaheami meašttir ja hálddaša juoiganárbevieru.
- konsearttas fállojuvvo sápmelaš rock ja “ ráp ”
Ijahis idja - eamiálbmogiid musihkkadáhpáhus lágiduvvo Anára kirkosiiddas gávccát háve 19.–21.8.2011.
Festivála lea šaddan sámemusihka ovdanbukti deaŧalamos dáhpáhussan Suomas.
Ijahis ija váldudáhpáhus lea lávvardaga 20.8. goas lágiduvvo Ijahis idja !
- konsearta, mas Wimme lassin leat ee. ráppár Slincraze Mázes, Niillas Holmberg ja SomBy.
Davviriikkalaš álbmotdearvvasvuođakonfereansa Turkus 24.8.2011
Ášši gieđahallo 24.8.2011 davviriikkalaš álbmotdearvvasvuođakonfereanssas Turkus.
Fáddái laktáseaddji ovdaságat fállet refleksiivvalaš sámeperspektiivvaid sihke sosiála- ja dearvvasvuođabálvalusaid buvttadeapmái, dearvvasvuođaovddideapmái ja sámiid dearvvasvuođadillái guoski guovddáš gažaldagaide deattuhemiin erenomážit kultuvrralaš perspektiivva.
NFHK álbmotdearvvasvuođakonfereanssa prográmma 2011 (1.8 MB 2011-08-19 08:33:00)
Ealáhus- ja vuoigatvuohtalávdegoddi Ealáhus- ja vuoigatvuohtalávdegoddi válmmaštallá evttohusaid, álgagiid ja cealkámušaid ja eará bealiváldimiid, mat gusket sámiid ealáhusaid, sámiid ruovttuguovllu birrasa ja sámiid vuoigatvuođaid.
Lávdegoddi ráhkada jahkásaččat čilgehusa sámedikki čoahkkimii sámiid sierravuoigatvuođaid ollašuvvamis ja sin guoski láhkaásahanfidnuid ovdáneamis.
Ealáhus- ja vuoigatvuohtalávdegotti áššiid válmmaštallin ja áššemeannudeaddjin doaibmá Sámedikki láhkačálli.
Lávdegoddái gullet jagiin 2012 - 2015 čuovvovaš lahtut ja várrelahtut:
Buresboahtin gielaealáskahttineahkedii !
Sámegiela ealáskahttinprográmma plánejeaddji bargojoavku čoahkkana Anáris 29.-30.8. ja bovde buohkaid, geat leat beroštuvvan sámegiela boahttevuođas ja ealáskahttimis, ságastallat, muitalit iežaset vásihusaid birra, guldalit earáid vásihusaid ja dahkat evttohusaid giela ealáskahttinprográmma bargojovkui.
Buohkat leat buresboahtán rabas eahkedii Anára Kultahovii vuossárgga 29.08. dmu 19 rájes.
Sajosa fidnodoaibman-, márkanastin- ja buvttaovddidanfidnu álggii
Sámekulturkuturguovddáš Sajosa gárvvásmuvvama lahkonettiin Anára kirkosiidda ja Sajosa leat márkanastigoahtán maiddái riikkaidgaskasaš kongreassa- ja dáhpáhusbáikin.
Lappi lihttu mieđihii Sámediggái EU-guovlluovddidanruhtarájus ruhtadeami beannot jagi guhkkosaš márkanastinfidnui.
Fidnu ovttasbargooassebealit leat Anára gielda, Siida, Sámeguovllu oahpahusguovddáš sihke 15 guovllu turismafitnodateaiggáda.
Fidnu váldomihttomearrin lea gárgehit ja dahkat doaibmamálle sámekulturguovddáš Sajosa fidnodoaibmamii.
Čoahkkinprográmmat gárgehuvvojit nu, ahte doaibma lea ávkin oppa sámeguvlui nu viidát go vejolaš.
Fidnu ulbmilin lea gárgehit maiddái ođđa dáhpáhusaid, main lea sámefáddá. Dát danin go dáhpáhusain lea miehtemielalaš váikkuhus guovllu ealáhusdoibmii ja eallindiliide.
Márkanastindoaimmat leat ee. fitnodatturismii gullevaš meassut, aktiivvalaš vuovdin, oahpásmuvvanmátkkiid ordnen sihke sosiálalaš media.
Sámeguovllu márkanastet riikkaidgaskasaš kongreassakundáriid diđolašvuhtii máŋggabealat ja sisdoalus dáfus earálágan čoahkkinbáikin.
“ Anárii bohtet dakkár fitnodagat ja organisašuvnnat, mat háliidit dilálašvuođastis eanet go čomistanturismabáikkis dahjege nuppiiguin sániiguin eakti sámekultuvrra ja áidnalunddot luonddu doaibmevaš bálvalusaiguin ”, lohká fidnu jođiheaddjin válljejuvvon anárlaš, sohkaduogážisttis nuortalaš Marja Männistö.
Sajos boahtá leat kultur-, hálddahus-, skuvlen- ja oahpahusguovddáš sihke máŋggabealat dáhpáhusdállu, man vuođđun leat sámi árbevierut.
Sámekulturguovddážis fállet eakti sápmelaš kultur- ja oahppanbirrasis alladását čoahkkin-, čájáhus- ja čoahkkinbáikkiid, main leat ođđaáigásaš av-buvttadanrusttegat sihke vejolašvuođa ordnet dáhpáhusaid kultuvrra gudnejahttimiin ovttasbargguin eará doaibmiiguin ja fierpmástuvvamiin sihke nášuvnnalaččat ja riikkaidgaskasaččat.
Sajosis lea čoahkkinsadji juobe 500 olbmo dáhpáhussii.
Sámekulturguovddáža ulbmilin lea láhčit sámiide buoret dilálašvuođaid iežas eavttuiguin doalahit ja ovddidit iežaset giela, kultuvrra ja ealáhusdoaimma sihke dikšut ja ovddidit kulturiešráđđema sihke maiddái duvdit sámiid almmolaš eallineavttuid ovdáneami.
Lassin guovddáža ulbmilin lea buoridit vejolašvuođaid juohkit ja oažžut dieđuid sápmelaččain eamiálbmogin.
Sámekulturguovddáš Sajosa huksemii lea mieđihuvvon 5 miljovnna euro Eurohpá uniovnna guovlluovddidanruhtaráju ruđain.
Sámiid gielalaš vuoigatvuođat eai ollašuva
I várreságadoalli Irja Seurujärvi-Kari deattuhii sáhkavuorustis giellaealáskahttinsemináras 13.9.2011 dan, ahte sápmelaččaid gielalaš vuoigatvuođat eai ollašuva Suoma vuođđolágas oaivvilduvvon vuogi mielde.
Sámi Parlamentáralaš Ráđđi gáibida Njellima bággonjuovvamiid bisseheami
Sámi parlamentáralaš ráđđi gáibidii ávžžuhusastis 23.9.2011 njuolggodoaibmabidjogildosa ON:aolmmošvuoigatvuohtaráđis Njellima siidda bohccuid bággonjuovvama eastima várás.
Sámi Parlamentáralaš Ráđđi doarjjui ávžžuhusastis Kalevi, Eero ja Veijo Paadara sihke Kalevi Alatorvisa bearrašiiddisetguin dahkan priváhtaváidalusa ON:a olmmošvuoigatvuohtaráđđái ja gáibidii váidalusa hohpolaš gieđahallama olmmošvuoigatvuohtaráđis.
Sámi parlamentáralaš ráđi oažžun dieđuid vuođul Avvila bálgesa ulbmilin lea mánnodaga 26.9.2011 álggahit bággonjuovvamiid.
Dat daid ollašuvvama mielde loahpahivččii Njellima boazosápmelaččaid boazoealáhusa ja bearrašiid váldoáigáiboađu, duššadivččii namuhuvvon boazosápmelaččaid ja sin bearrašiid boazoealu measta ollásit ja loahpahivččii Njellima anársápmelaččaid boazodoalu ollásit.
Anárašgiella ja kultuvra leat duođalaččat áitojuvvon.
Juos bággonjuovvamat čađahuvvojit, de čuovvumuššan sáhttá leat njellimlaččaid boazosápmelaš bearrašiid eret muotkun dan guovllus.
Sámi parlamentáralaš ráđđi oainnu mielde bággonjuovvamat heaittihit Njellima boazosápmelaččaid ja sin bearrašiid vejolaš bargat sámi kultuvrra mielde.
Ráđđi geahččá bággonjuovvamiid mannat duođalaččat ruossalassii ON:a siviila- ja politihkalaš vuoigatvuođaid soahpamuša 27. Artiklain.
Seamma ládje bággonjuovvamat mannet ruossalassii Suoma vuođđolága 15 §:in, mii meroštallá opmodatsuoji.
Sámi parlamentáralaš ráđi oainnu mielde bággonjuovvamat leat čielga čujuhus das, mot Suoma boazodoalloláhka ii váldde vuhtii sámi boazodoalu mihtilmas iešvugiid, mas siiddat guođohit ja atnet ávvira iežaset bohccuin ja unnit ovttadagain go dálá lága meroštallan bálges.
Siiddaid luonddudilit sáhttet spiehkastit nu olu nuppiineaset, ahte gaskamearálaš njuovvanproseanta buot bálgesa osolaččaide sáhttá leat dáhpalaš ovttaskas siidii – dego Njellima dáhpáhusas lea geavvan.
Sámi parlamentáralaš ráđđi lea Suoma, Norgga ja Ruoŧa sámedikkiid gaskavuođa parlamentáralaš ovttasbargoorgána.
Sámi parlamentáralaš ráđi ávžžuhus (eŋgelasgillii)
Sosiála- ja dearvvasvuohtalávdegoddi lea sámedikki sosiála- ja dearvvasvuohtapolitihkalaš evttohusaid, álgagiid, cealkámušaid ja bealiváldimiid válmmaštalli.
Lávdegoddi mearrida stáhta bušeahtas (váldoluohkká 33, sosiála- ja dearvvasvuohtaministeriija) sámegielat sosiála- ja dearvvasvuohtabálvalusaid sihkkarastimii dárkkuhuvvon stáhtadoarjaga geavaheamis.
Dat válmmaštallá sámedikki čoahkkimii guhkit áigge plána sámegielat sosiála- ja dearvvasvuohtabálvalusaid fállamis ja addá jahkásaččat sámedikki čoahkkimii ja Lappi leanaráđđehussii čilgehusa sámegielat sosiála- ja dearvvasvuohtabálvalusaid sihkkarastimii dárkkuhuvvon stáhtadoarjaga geavaheamis.
Lávdegoddi vástida ja fuolaha Davvi-Suoma sosiálasuorggi máhttinguovddážii mearriduvvon sámeálbmoga bálvalandárbbuid vuhtiiváldima gáibidan dárbbašlaš bargguid dikšumis.
Lávdegotti gieđahallan áššiid válmmaštallet ja ollašuhttet sosiála- ja dearvvasvuohtačálli ja Davvi-Suoma sosiálasuorggi máhttinguovddáža sámeossodaga plánejeaddji.
Sámi parlamentarihkkárat čoahkkanit Girkonjárggas
Konferánssa fáttát leat árbevirolaš máhtut ja árktalaš áššit.
Lassin galget árvvoštallat ovddit parlamentarihkkárkonferánssa bohtosiid.
Konferánsa čohkke sámedikkiid álbmotválljejuvvon áirasiid ja ruoššabealde sámiid ovddasteddjiid.
Konferánssa boađus šaddá loahppacealkámuš.
Bearjadaga skábmamánu 11. b. 2011 vuolgališgoahtit ruoktot.
Sámi parlamentáralaš ráđi stivrras lea ovddasvástádus konferánssa organiseremis ja lágideamis.
Sámeparlamentarihkkárkonferánsa mii vuosttaš geardde lágiduvvui Jåhkåmåhkkis Ruoŧas guovvamánu 24. b. 2005, mearridii ahte juohke goalmmát jagi galgá lágiduvvot konferánsa sámeparlamentarihkkáriidda.
Roavvenjárgga julggaštusa 2008 gávnnat dáppe.
Sámi parlamentáralaš ráđđi lea Davviriikkaid sámedikkiid oktasašbargoorgána.
Gohččumis boahtá ovdan makkár áššit evttohuvvojit meannuduvvot.
Lassedieđut Suoma bealde
Oaivilčálus: Suopma, Ruoŧŧa ja Norga galget dáhkidit sápmelaččaid vuoigatvuođaid
Sápmelaččain leat biehttalan čuohtejagiid iešmearridanvuoigatvuođaid sihke vuoigatvuođa eatnamii ja čáhcái.
Máŋggat sápmelaččat eai ainge sáhte atnit olmmošvuoigatvuoidaideaset.
Máŋggat sápmelaččat deivet ovdagáttuid ja rasismma, ja Davviriikkaid sápmelaččain leat oktasaš vásáhusat kolonisašuvnnas ja vealaheamis, mat leat čuovvumuššan stáhtaid bargan politihkas.
Leat dál dilis, mas sápmelaččaid gielat, kultuvrrat ja ealáhusat leat jávkamin.
Álbmotvuoigatvuođalaččat eamiálbmogiin leat sierra vuoigatvuođat.
Suoma, Ruoŧa ja Norgga ráđđehusaid ovddasvástádussan leat dáhkidit sápmelaččaid vuoigatvuođaid, mat bohtet sin eamiálbmotsajádagas.
Suoma, Ruoŧa ja Norgga gaskasaš davviriikkalaš sápmelašsoahpamusaš ráđđádallat bárrásiin.
Das dovddastuvvojit sápmelaččaid vuoigatvuođat eamiálbmogin, ja dan vuolggasadjin lea jurdda das, ahte sápmelaččaid vuoigatvuođat mannet dáid golmma riikka álbmotlaš beroštumiid ovddabeallai.
ON eamiálbmogiid (vuoigatvuođaid) spesiálaraporterejeaddji James Anaya deattuha, man dehalaš lea, ahte sámedikkit váldet oasi álggahuvvon bargui ja ahte Suopma, Ruoŧŧa ja Norga ratifiserejit soahpamuša.
Gáibidat politihka, man vuolggasadjin leat sápmelaččaid vuoigatvuođat eamiálbmogin ja mii spiehkkasa dálá vealaheaddji struktuvrras.
Dánu stáhta sáhttá dorvvastit sámiid gielaid, kultuvrraid ja ealáhusaid seailuma ja ovdáneami álbmotvuoigatvuođa mielde.
Mii leat dan oaivilis, ahte davviriikkalaš sápmelašsoahpamuša ratifiseren sáhtá ovddiidit ođđa ortnega, mas sápmelaččain lea vejolašvuohta oassálastit ja váikkuhit mearrádusaid dahkamii áššiin, mat gusket sidjiide buot dásiin Davviriikkain.
Davviriikkalaš sápmelašsoahpamuša ratifiseren lea dehalaš lávki ovddosguvlui.
Mii deattuhat otne golmma Davviriikka ráđđádallansáttágottiide čujuhuvvon oktasaš čállosisttámet, man dehalaš lea ratifiseret soahpamušdeavstta, mainna dorvvastuvvojit sápmelaččaid olmmošvuoigatvuođat.
Mii deattuhat maid, man dehalaš lea doalvut ráđđádallamiid aktiivalaččat ovddos, vai almmuhuvvon viđa jagi áigetávvalis sáhttit doallat gitta.
Norgga sámedikki ságajođiheaddji
Suoma sámedikki ságajođiheaddji
Ruoŧa sámedikki stivrra ságajođiheaddji
Dánmárkku olmmošvuoigatvuohtainstituhta dásseárvoossodaga hoavda
Suoma vehádatáittardeaddji
Norgga dásseárvo- ja vehádatáittardeaddji
Ålándda vealahanáittardeaddji
SaKaste – Sámiid sosiála- ja dearvvasvuođabálvalusaid ovddiidanfidnu
Virgi lea virgedoaimmahaga oktasaš
Árbevirolaš dieđu suodjaleapmi ovdána
Suoma sámedikki ovddasdeaddjit, ságajođiheaddji Klemet Näkkäläjärvi ja sámedikki stivrra lahttu Nilla Tapiola leaba duhtavaččat álbmogiidgaskasaš artihkal 8(j)-bargojoavkku čihččet čoahkkima bohtosiidda. ”
Suoma sámedikki ovddasteaddjit válde oasi čoahkkimii Suoma stáhta delegašuvnnas. ”
Eurohpa Uniovnna oktasaš oaidnu sohppojuvvo oktasaš koordináhtačoahkkimiin.
Lean hui duđavaš dasa, ahte Suoma sámedikkis lea duođalaš váikkuhanvejolašvuohta EU:a evttohusaide ja EU maid doalvvui evttohusaideamet ovddos ” Nilla Tapiola muitalii.
Čoahkkimii oassálaste sápmelaččat maid Norggas ja Ruoŧas.
Lea dehalaš, ahte álbmogiidgaskasaš čoahkkimiin iešguđetge riikka sámiide gávdno áigi oktasašdeaivvademiide ja – guorahallamiidda.
Sámiid álbmotválljen orgánaid dáfus lea dehalaš leat fárus mearrádusdahkama váibmosis, muđui mii manahat váikkuhanvejolašvuođa ”, Näkkäläjärvi ja Tapiola deattuheaba.
Suoma delegašuvdna artihkal 8(j)-bargojoavkku čoahkkimis: Klemetti Näkkäläjärvi, birasráđđeolmmoš Aulikki Alanen ja Nilla Tapiola
Čoahkkimis ovddiduvvui ođđa artihkkala 8(j) čađaheapmi máŋggajahkásaš bargoprográmman.
Máŋggajahkásaš bargoprográmma stivre biodiversitehtašiehtadusa čállingotti ja šiehtadusoassebeliid doaimma.
Čoahkkimis válmmaštallojuvvui strategiija biodiversitehtašiehtadusa artihkkala 10(c) ovttastahttima várás artihkal 8(j)-bargojoavkku bargui.
Artihkal 10(c) suodjala dábálaš luonddugeavaheami, mii bargo kultuvrralaš vieruid mielde bistevaš láhkai.
Čoahkkin evttoha, ahte artihkkala 10(c) čađaheami várás čállojuvvojit rávvagat ja ahte álbmotlaš biodiversitehtastrategiijat dáhkidit suvdilis dábálaš luonddugeavaheami.
Buot doaimmaid artihkkala 8(j) čađaheami várás galgá válmmaštallat ja ollašuhttit ovttasbarggus eamiálbmogiiguin. ”
Dábálaš luonddugeavaheami suodjaleapmi lea dehalaš maid árbevirolaš dieđu suodjaleami dihte.
Suomas artihkkala 10(c) suodjalan luonddugeavaheapmi lea sámiid árbevirolaš ealáhusaid suvdilis luonddugeavaheapmi.
Suomas artihkkala 10(c) čađaheapmi lea báhcán fuomášumi haga ja mii boahtit evttohit, ahte Suoma biodiversitehtastrategiijas, mii ođasmahttojuvvo, gieđahallojuvvo sámiid suvdilis luonddugeavaheami dáhkideapmi ”, Näkkäläjärvi muitala.
Bargojoavku gieđahalai maid ođđa árbevirolaš dieđu dili mihtideaddji indikáhtoriid sisdoalu ja ávžžuhii stáhtaid váldit indikáhtoriid jođánit atnui.
Goalmmát, COP9- čoahkkimis dohkkehuvvon indikáhtor gielalaš máŋggabealatvuođas lea juo anus.
Indikáhtorat gieđahallet eamiálbmogiid árbevirolaš orrun- ja návddašanguovlluid eanageavaheami ja hálddašeami dili sihke árbevirolaš ealáhusaid saji. ”
Ođđa indikáhtorat leat dehalaččat, vai mii sáhttit čielggadit árbevirolaš dieđu ja dábálaš luonddugeavaheami dili..
Sámiid luonddu máŋggabealatvuhtii laktáseaddji árbevirolaš diehtu lea čatnagasas sámegillii ja árbevirolaš ealáhusaide.
Suomas ii leat goit áiggi dási diehtu sámiid árbevirolaš ealáhusaid sajádagas dahje oppa ealáhusaiguin bargiid mearisge.
Suoma sámediggi lea ohcan ruhtadeami sámeealáhusaid dili čielggadeami várás Suomas.
Čielggadus lea hohpolaš, vai Suopma sáhttá váldit atnui indikáhtoriid ja čađahit álbmogiidgaskasaš geatnegasvuođaidis.
Sávan, ahte stáhta juolluda jođánit ruhtadeami čielggadusa ráhkadeami várás ” Nilla Tapiola ávžžuha.
Suomas artihkkala 8(j):a čađaheami válmmaštallan áššedovdibargojoavku lea guođđán iežas raportta birasministeriijai 7.6.2011. ” Montreal čoahkkimis bođii čielggasin, ahte Suopma lea bálggesčuolli artihkal 8(j) oppalaš čađaheami válmmastallamis.
Katainen stáhtaráđđehusa ráđđehusprográmma lea čatnašuvvan suodjalit árbevirolaš dieđu.
Akwé:Kona rávvagiid leat heivehallan dušše Suomas bárrásiin johttáhuvvon Bátneduottara meahcceguovllu dikšun- ja geavahanplána ráhkadeamis.
Áššedovdibargojoavkku doaibmabidjoevttohusaid Suoma stáhtii galgá aŋkke ollašuhttit ja doaibmabidju galgá álgit beaktilit Suoma stáhta ja sámedikki ovttasbargun. ”
Lassidieđut: Sámedikki ságajođiheaddji Klemetti Näkkäläjärvi
Lassidieđut čoahkkimis ja dan mearrádusain (eŋgelasgillii):
Sámedikki álgga sámeealáhusaid dili čilgejeaddji čielggadusa ráhkadeamis (suomagillii)
Sámi parlamentáralaš ráđi jođiheapmi sirdásii Suomas Norgii
Suoma sámedikki ságadoalli Juvvá Lemet, Klemetti Näkkäläjärvi, lea doaibman Sámi parlamentáralaš ráđi ságadoallin maŋimuš guokte jagi.
Sámi parlamentáralaš ráđi jođiheapmi sirdásii Norgga sámediggái Suoma sámedikkis skábmamánu 9. beaivve Girkonjárggas.
Sámi parlamentáralaš ráđđi lea sámedikkiid davviriikkalaš ovttasbargoorgána.
Sámi parlamentáralaš ráđi dievasčoahkkin ságastalai ja gieđahalai čoahkkimisttis ee. nuoraidpolitihkalaš áššiid, giellaovttasbarggu, sámi boraspireváttuid birra ja sámi čearddalaš dovddaldagaid lávdegotti doaimmas.
Ovdan sámi nuorat ja giellaovttasbargu
Sámi parlamentáralaš ráđi dievasčoahkkima oktavuođas lágiduvvui uhcit seminára, man fáddán ledje nuoraidpolitihkalaš áššit.
Seminára maŋŋá SPR dievasčoahkkin mearridiige, ahte galgá álggahuvvot oktasaš nuoraidráđđi ja čadnot sámi parlamentáralaš ráđđái.
Nuoraidráđđi galgá bargat nuoraidpolitihkalaš áššiiguin ja doaibmat sámi nuoraid oktasaš jietnan, sihke riikkaidgaskasaččat ja Sámis.
Govas: Sámenuorat Suomas, Norggas ja Ruoŧas.
Sámedikkit oasálastet prošektii juos EU Interreg juolluda ruhtadeami dahje prošektii gávdno ruhta muhtun eará ruhtagáldus.
Lassin ovttasbarggu eaktun lea gávdnat ruđa ja fágabargiid guovddáža geahččalanprošeavtta várás.
Sámediggi ovddida sámi parlamentarihkkáriid julggaštusaid olláhuvvama davviriikkalaš sámi soahpamuša joatkkašiehtadallamiin
Konferánsa čohkkii sámedikkiid álbmotválljejuvvon áirasiid ja Ruošša beale sámiid ovddasteddjiid.
Konferánssa fáttain ledje árbevirolaš diehtu ja árktalaš áššit.
Lassin meannuduvvojedje sámi soahpamušáššit ja árvvoštallojuvvui ovddit parlamentarihkkárkonferánssa bohtosat.
Konferánssa loahpas dohkkehuvvui sámi parlamentarihkkáriid oktasaš loahppacealkámuš, Girkonjárgga julggaštus.
- Julggaštusaid olláhuvvan lea nannosit čadnojuvvon sámedikkiid resurssaide ja stáhtaid dáhttui ovddidit sápmelaččaid rivttiid.
Sámedikkit ovddidit julggaštusaid olláhuvvama ee. davviriikkalaš sámi soahpamušas joatkkašiehtadallamiin, joatká Juvvá Lemet.
Juvvá Lemet sálloša go buot SPR:a barggu lea váttásnuhttán ja váttásnuhttá dás duohkonai resursaváili.
Sámi kulturárbbi suodjaleapmái dárbbahit oktasaš prinsihpaid
Sámedikkit ja sámi parlamentáralaš ráđđi galggalenai váldit duođas árbevirolaš dieđu suddjema.
- Mii dárbbahit maid oktasaš prinsihpaid mot sámi kulturárbbi galgá suodjalit ja dárbbahit etihkalaš prinsihpaid suodjalit sámi kultuvrra, vai bastit bargat ovttas uhkiid vuostá mat bohtet olggobealde, lohka Juvvá Lemet.
Ruošša sámit galget dievas miellahttun mielde doibmii
Juvvá Lemeha mielas boahtte sámi parlamentáralaš ráđi doaibmaáiggis galgánai earenoamážit giddet fuomášumi sámiid sajádaga buorideapmái ja doarjumii, vai sápmelaččaid dilli buorránivčče.
- Mii davviriikkaid sápmelaččat galgat addit dievaslaš doarjaga Ruošša sámiide vai sii šaddet dievaslaš miellahttun SPR:a bargui, lohká Juvvá Lemet.
Vuosttaš sámeparlamentarihkkárkonferánsa lágiduvvui Jåhkåmåhkkis Ruoŧas guovvamánu 24. b. 2005.
Lassedieđut Suoma bealde Sámedikki ságadoalli Juvvá Lemet, Klemetti Näkkäläjärvi klemetti.
Sajosa váldogeavaheaddji sámediggi ohcá dál Sajosii
mearreáigásaš ja ollesbeaivásaš virgegaskavuođaide 28.12.2011 rájes.
Sámegiela dáidu gehččo ohccái ovdun.
Bálká mearrašuvvá sámedikki bálkávuogádaga gáibádusdási VII / II mielde, vuođđobálká 1 585,62 euro / mb, man lassin máksojuvvo 24 % sámeguovllu lassi ja bargohárjánumi mielde mearrašuvvet bargohárjánupmelasáhusat.
Sajosa váldogeavaheaddji sámediggi ohcá dál Sajosii DOAIBMALATNJAFUOLAHEADDJI mearreáigásaš ja ollesbeaivásaš virgegaskavuhtii 28.12.2011 rájes.
Sámi gielladahku - bálkkašupmi joavkobearašbeaiveruoktu Miessái
Sámi gielladahku-bálkkašupmi juhkkojuvvo nuppi geardde ja Sámedikki sámi giellaráđđi lea mieđihan sámi gielladahku – bálkkašumi Eanodaga suohkana joavkobearašbeaiveruoktu Miessái.
Sámi gielladahku - bálkkašumiin addojuvvo dovddastus sámegielat bálvalusaid ja sámegiela sajádaga ovddideami buorrin dahkkon ánssolaš barggus Suomas.
Sámi gielladahku – bálkkašupmi lea duodji ja diploma.
- Joavkobearašbeaiveruoktu Miessi lea ovdamearka das, mo vátna resurssain ja guhkesáigásaš bargguin sáhttá ollašuhttit dehálaš ja mearkkašahtti lávkkiid ovddidit sámegiela, lohká sámi giellaráđi ságadoalli Erkki Lumisalmi.
Sámegiela seailun boahttevaš sohkabuolvvaide lea sámi kultuvrra eallineaktu. Giella lea kultuvrra deháleamos oassi: dat lea sámi kultuvrra váibmu.
Bálkkašupmi lea Matleena Fofonoff duodji
Sámi gielladahku – bálkkašupmi lea duodji, man duojára lea válljen Sámi Duodji rs..
Bálkkašupmi lea veaddeduodji: veaddelihtti (nuortalašgillii vuäŠddčuŠǩǩ), leaibelihtti (nuortalašgillii leiŠbbtiskk) ja sohkarlihtti (nuortalašgillii säähharneŠcc) ja dáid lea duddjon duojár, Matleena Fofonoff Njižžejávrris, Anáris.
Bálkkašumi duddjon duojár Matleena Fofonoff
Sámedikki vuođustusat
Joavkobearašbeaiveruoktu Miessi lea doaibman Eanodagas 10 jagi ja dan áiggis Miessi lea dikšon sullii 40 máná.
Eanodaga suohkan gullá sámiid ruovttuguvlui ja suohkana sámegielat álbmot lea unnitlogus.
Máŋggabealat ja geabbilis sámegiela ja – kultuvrra máhtuin leat ollašuhttojuvvon buot sámemánáid gielalaš vuoigatvuođat.
Sámegielaid boahttevuođa nannema dihte lea dehálaš ahte sámemánát ožžot sámegielat beaivedivššu ja dat vuođđuduvvá sámeárvvuide.
Miessi bearašbeaivedivššus dikšogiella lea sámegiella ja bargiid eatnigiella lea sámegiella.
Sámenuoraid dáiddadáhpáhus ođđa Sajosis 28.-29.03.2012
Dáhpáhusa riikka dási váldotemán lea musihkka iešguđet šlájain.
Dasa lassin nuorat besset gilvalit njoarosteamis Sajosa birrasis, gos ordnejuvvo maiddái njoarostansáttačuoigan dološmállet muorrasabehiiguin.
Dáiddadáhpáhusas válljejuvvojit sámenuoraid ovddasteaddjit Nuorra Kultuvra SOUNDS – dáhpáhussii, mii ordnejuvvo Turku - gávpogis 25.-27.05.2012.
Sámenuoraid dáiddadáhpáhus lea dán jagi guovttebeaivásaš, mainna seammás ávvuduvvo ođđa Sajosa atnui váldin.
Oassálastiide várrejuvvo vejolašvuohta ijastallat Anára márkanis.
Sámediggi dieđiha skuvllaide buori áiggis dáhpáhusa ordnemiin ja almmuhanáigetávvalis.
Riikka dáhpáhusa njuolggadusat, mat čuvvojuvvojit maiddái sámenuoraid dáiddadáhpáhusas, gávdnojit dán liŋkka bokte http://nuorikulttuuri.fi/sounds /.
fi) ovttas nuoraidčálli Inka Nuorgamiin (inka.
Lávlu girjerádju - ovttaslávlundilálašvuođas lávlo sámegielat lávlagiid ja luđiid.
Ovdalávlun ledje Anneli Aikio, Tuija Guttorm ja Heli Aikio ja čuojaheaddjin lei Unna-Maari Pulska.
Lávlu girjerádju - ovttaslávlundilálašvuođa gesii Anneli Aikio Sámegirjerájus.
Sajosa váldofeaskkir heive bures ovttaslávlundilálašvuođaide ja unna konsearttaide.
" Allsamiske mötet " - čoahkkin Sajosis 27.-28.6.12.
Govva: Sanna Konola / Lappi universitehta.
Sámi oahpahusguovddáža (SOG) giđđafeasta ja loahppaávvudeapmi 1.6.2012 Sajosa Dolla-sáles.
Báikkálaš goahkka Aune Portti, dovddus goahkat Markus Maulavirta ja Valentine Warner ja
dilálašvuođa jođiheaddji Heikki Nikula.
Dilálašvuođa veahkeheaddjin doibme SOG goahkkastudeanttat.
Anárlaš Aune Portti, suopmelaš dovddus goahkka Markus Maulavirta ja eŋgelas dovddus goahkka Valentine Warner sihke Heikki Nikula Hotelli Kultahovis.5.4.2012.
Lagašbiepmu bohccos - dáhpáhusa loaiddasteaddji, anárlaš Aune Portti ráhkadii dáhpáhusas guhppáriid.
Álbmotfeasta / Rabas uvssaid beaivvi dáhpáhusas vástidii Sámedikki Siiri Jomppanen (gur.).
Olgešbealde Sámedikki Anni Näkkäläjärvi fiinna gákti.
Sajosa váldosáles dollojuvvui Sámedikki rahpandilálašvuohta ja Sajosa vihaheapmi 3.4.12.
Dásseválddi Presideanta Niinistö ja Sámedikki ságajođiheaddji Näkkäläjärvi buresteaba Sámedikki rahpanfeasttas 3.4.12.
Bálgosiid ovttastumi ordnen Gonagasgilvvu bálkkašumiid juohkin Sajosa váldosáles 1.4.2012.
Gonagasgilvvuid bálkkašumiid juohkin 1.4.2012.
Sámedikki čoahkkinboddu 15.2.2012.
Ságajođiheaddji lea válljejuvvon.
Searvegotti eaktodáhtolaš bargi Ritva Kangasniemi.
Bismagoddeassisteanta Hannele Salmi ja dáhpáhusa oaiveordnejeaddji sámi barggu bismagoddečálli Erva Niittyvuopio Sámit girkus - dáhpáhusas.
Ivaloisten teáhterčájáhus 2.2.2012 Sajosa váldosáles.
Cocktaildáhpáhus Sajosa Dollagáddi-Sáles 4.1.2012.
Sámedikki nuoraidráđđi lei vuosttaš, mii doalai čoahkkima Parlameantasále Soljus. 4.1.2012.
Sámedikki oktavuođas doaibmá nuoraidráđđi.
Ráđi váldobargun lea ovddidit sámenuoraid gielalaš ja kultuvrralaš vuoigatvuođaid sihke nannet sámenuoraid identitehta nuoraidbarggu bokte.
Lassin ráđđi galgá válmmaštallat daid sámedikki evttohusaid, álgagiid, cealkámušaid ja eará bealiváldimiid, mat gusket sámenuoraid.
Ráđđái válljejuvvojit vihtta fásta lahtu sihke sidjiide juohkeoktii persovnnalaš várrelahtut.
Lahtut galget leat 18–25-jahkásaš aktiivvalaš sámenuorat.
Lassin ráđđái válljejuvvojit vihtta fásta áššedov-di.
Áššedovdilahtut galget válljejuvvot boađidettiin leat 15–17-jahkásaččat.
Nuoraidráđi válljemis váldojuvvo vuhtii, ahte lahtut ovddastit nu viidát go vejolaš olles sámeguovllu ja maiddái sierra giellajoavkkuid.
Nuoraidráđđi bargá sámedikki stivrai evttohusa vejolaš lahtuin, ja loahpalaš mearrádusa dahká sámedikki čoahkkin.
Sáhtát evttohit du mielas nuoraidráđđái heivvolaš 18–25-jahkásaš aktiivvalaš sámenuoraid ja áššedovdilahttun heivvolaš 15–17- jahkásaš nuoraid.
dahje poastta fáro Inka Nuorgam, Sajos, 99870 ANÁR 25.1.2012 rádjai.
Lassidieđuid oaččot, juos háliidat, nuoraidčállis.
Buđaldusteáhter Ivaloiset Sajosis
Bileahtat uvssa luhtte dmu 18 rájes.
Prográmmas leat miellagiddevaš sáhkavuorut ja panelaságastallamat ja vel eahkedis vuoiŋŋalaš musihka konsearta.
Beaivvi prográmma ja boradeamit leat olbmuide nuvttá.
Geahča rávvagiid borademiide almmuheamis.
Borademiide bivdit almmuhit disdaga 31.1.2012 rádjai anneli.
Lágideaddjit: Oulu Bismagoddi, Girkoráđđehus, Anára searvegoddi, Sámediggi, Giellagas-Instituhtta ja SámiSoster rs..
Wallin ja Näkkäläjärvi duhtavaččat sámi áššiid ovdáneapmái
Dál lea alla áigi ratifiseret ILO álgoálbmogiid oktasaššoahpamuš, dadjába bealuštanministtar ja Rkp:a ságadoalli Stefan Wallin sihke sámedikki ságadoalli Klemetti Näkkäläjärvi Wallina Sámi galledeami oktavuođas duorastaga.
- Ráđđehusprográmma ulbmila, man mielde ILO álgoálbmogiid oktasašsoahpamuš 169 galgá ratifiserejuvvot, galgá dál ollašuhttit.
Riikkaidgaskasaš bargoorganisašuvnna ILO álgoálbmotsoahpamuša oktasašsoahpamuša ratifiseren lea Suomas ádjánan guoktelogi jagi.
Wallin ja Näkkäläjärvi gávnnaheaba goitge duhtavažžan, ahte sámi áššit leat ovdánan giittehahtti ládje ráđđehusa seastindeaddagiin fuolakeahttá.
- Anára girkosiidii huksejuvvon Sami kulturguovddáš Sajos lea váldon atnui ja rahppon álbmogii ođđajagimánus.
Okta ráđđehusprográmma máŋggain namuhemiin sámegielain ja bálvalusain lea oahpahus- ja kulturministeriija jođihemiin ráhkaduvvon evttohus sámegielaid ealáskahttinprográmman.
Ráđđehusprográmmas lea biddjon ulbmilin čielggasmahttit lágaid, mat stivrejit eanangeavahusa nu ahte sámi vuoigatvuođat buoriduvvojit.
Wallin ja Näkkäläjärvi ságastalaiga earenoamážit Eanodaga sámi boazodoalu diliin.
Okta dehálepmosiin lea joatkevaš bargu iežas gielaid ja kultuvrraid nanu sajádaga seailluheami várás.
RKP lea nannosit čatnasan ráđđehusprográmma sámi áššiid girjemiid ovddideapmái ja ollašuhttimii, dadjá Stefan Wallin.
Sámediggi albmadii girjji davviriikkalaš sámi giellalávdegotti mieđihan sierraruhtademiin.
Girji lea buorre lassi nuortalašgiela oahpahussii, mii lágiduvvo skuvllain ja rávesolbmuid oahppolágádusain.
" KåŠllmuõrâž " - girji lea almmustahtton álggos jagi 1990 ruoššagielat prentosin.
Zoja Nosova logai girjji muitalusaid nuortalašgillii báddái, mas bargojoavku Katri Fofonoff, Eino Koponen, Jouni Moshnikoff, Tiina Sanila-Aikio ja Seija Sivertsen fuolahedje máidnasiid nuortalašgiela dálá čállinvuohkái.
Girjji ođđa govaid lea bargan Merja Aletta Ranttila.
Govain ruoššagielat álgogirji ja dál olggosaddon nuortalašgielat girji.
Girji lea oažžumis sámedikki skuvlen- ja oahppamateriáladoaimmahagas, sámekulturguovddáš Sajosis Anáris.
Sámi nášunálateáhter Beaivváš boahtá Sajosii sotnabeaivve guovvamánu 26. beaivve.
Stáinnak lea ulddaid boazu, mii šaddá dáhpedorpmis olbmuid ja elliid máilbmái, ja álgá guohtut boasttu sajes ja boasttu áiggis.
Stáinnak - čájalmasas leat ollu áigeguovdilis temát, vaikko dat vuođđuduvváge juo golbmalot jagi dassái dahkkojuvvon tekstii.
Čájalmas lea dramáhtalaš ja gelddolaš, dat sihke baldá ja guoimmuha, dadjá Marry Ailonieida Somby.
- Čájalmasa ulbmilin lea čájehit vuostehagu luonddu billisteami vuostá.
Stáinnak - čájalmasas lea mielde ulddat ja stálut ja ulddaid vilges lihkkoboazu Stáinnak.
Stáinnak deaivvada Rohttupolitiijain gii bidjá Stáinnaha butkái.
Alit ja Ruksesoambealášguovttos geat leabba Stáinnaha buoremus ustibat áiggošeigga veahkehit su, juoga mii ii leat nu álki.
Soai beassaba maid gullat ahte muhtiinat leat álgán huksegoahtit atomarusttegiid ja vel vearrábut áššiid.
Ulddaguovttos šaddá dramáhtalaš mátki sihke albma máilmmis ja eatnanvuolážiid máilmmis.
Ja mihttomearri lea gádjut Stáinnaha, muhto Rohttupolitiija ja Jurratruolla gal eaba liiko dasa.
Lávde- ja bivttáshábmema lea dahkan Sara Kander, čuovgahábmema Bernt Morten Bongo.
Beaivváš - teáhtera čájalmas Sajosis sotnabeaivve 26.2. dmu 17 rájes.
12 euro / ealáhatolbmot ja stuđeanttat
Klemetti Näkkäläjärvi joatká Sámedikki ságajođiheaddjin
Juvvá Lemet, Klemetti Näkkäläjärvi, joatká sámedikki ságajođiheaddjin aiddo álgán válgabaji.
Válgabadji joatkkašuvvá jagi 2015 loahpa rádjái.
Näkkäläjärvi válljejuvvui ságajođiheaddjin jienaiguin 12-9.
Sámedikki vuosttaš dievasčoahkkin ordnejuvvui Anáris gaskavahku 15.2. sámekulturguovddáš Sajosa ođđa parlameantasále Soljjus.
Sámedikki boarráseamos lahttu, nuortalaš Tauno Haltta rabai sámedikki válgabaji vuosttaš dievasčoahkkima.
Son deattuhii rahpanságastis earenoamážit sámenuoraid váikkuhanvejolašvuođaid Suoma sámedikki vuogádagas.
Son muitalii vuordit sámedikki boahttevaš doaimmain earenoamážit oktavuođa doallama sámiid árgabeaivái ja aktiivvalaš barggu áitatvulos sámi kultuvrra, sámegielaid ja sámiid kulturiešráđđema nannema ovdii.
- Stuorámus hástalus dán válgabaji áigge lea álbmogiidgaskasaš bargoorganisašuvdna ILO álgoálbmotsoahpámuša 169 ratifiseren, mii lea mielde maiddái Katainen ráđđehusa prográmmas, gávnnahii Haltta.
Govain sámedikki ságajođiheaddjin válgabadjái 2012-2015 válljejuvvon Juvvá Lemet ja ságadoalligilvvus nubbin báhcán Tiina Sanila-Aikio.
Ságajođiheaddjin ođđa válgabadjái válljejuvvon Klemetti Näkkäläjärvi deattuhii giittosságastis, ahte sámediggi galgá guldalit barggustis sámiálbmoga jiena.
Son maid deattuhii sámi nuoraidráđi mearkkašumi ja áidnalunddotvuođa sámedikki barggus.
- Mii galgat leahkit ovdamearkkat ovttasbarggus ja nuppiideamet gudnejahttimis nuoraide.
- Kriitalaš ságastallan lea maid dehálaš, nugo maiddái iešguđetlágán miellaguottuid ovdanbuktin ja dohkkeheapmi.
Näkkäläjärvi deattuhii maid árbevirolaš dieđu, árbevirolaš ealáhusaid ja ráđđádallanmuttus leahkki davviriikkalaš sámesoahpámuša mearkkašumi.
Näkkäläjärvi almmuhii giittosságastis, ahte ii áiggo šat gilvalit sámedikki ságajođiheaddji báikkis boahtte válgabajis.
- Iskkan dán válgabaji áigge ovddidit sámeáššiid nu bures go vejolaš ja dan maŋŋá guođđit ságadoalli barggu nuorabuidda.
Stuorámus dán válgabadjái ásahuvvon ulbmiliin mis lea álbmogiidgaskasaš bargoorganisašuvdna ILO álgoálbmotsoahpámuša ratifiseren ja dasa laktáseaddji dárbbašlaš láhkarievdademiid áigái oažžun, dajai Näkkäläjärvi.
- Doaivvun, ahte mii sámedikki bealis bastit ovdanbuktit iežamet oainnuid dáin áššiin nu čielgasit ja vuđolaččat, ahte Suopma viimmat ratifisere soahpámuša.
Ságadoalligilvvus nubbin báhcán Tiina Sanila-Aikio sávvá, ahte ovddit válgabadjái mihtilmas guovtti jovkui juohkášuvvan ii boađášii váivvidit dál álggahuvvon válgabaji barggu.
- Duođaid sávan, ahte ovttasbargovuoigŋa sámedikkis nanosmuvvá dál, gávnnaha Sanila-Aikio.
Tiina Sanila-Aikio ja Heikki Paltto sámedikki várreságajođiheaddjin
Čeavetjávrris eret leahkki nuortalaš Tiina Sanila-Aikio ja Heikki Paltto Leammis Anáris válljejuvvuiga ovttamielalaččat sámedikki várreságajođiheaddjin válgabadjái 2012-2015.
Sanila-Aikio, gii válljejuvvui vuosttaš várreságajođiheaddjin, lea dál vuosttaš baji sámedikki áirrasin.
Paltto, gii válljejuvvui nubbin várreságajođiheaddjin, lei sámedikki stivrra lahttun juo ovddit válgabajis.
Sámedikki stivrii válljejuvvojedje jienasteami maŋŋá čuovvovaš lahtut:
Almmuheapmi Sámenuoraid dáiddadáhpáhussii álggii
Sámenuoraid dáiddadáhpáhus lágiduvvo dán jagi guovttebeaivásažžan Anáris sámekulturguovddáš Sajosis 28.–29.3.
Jagi temán lea riikkadási Nuori Kulttuuri – dáhpáhusa mielde musihkka.
Gaskavahko 28. beaivve lea lobis olgodáhpáhus Sajosa šiljus.
Eahkedis lea kulturprográmma Sajosa auditorios.
Almmuhemiid Sámenuoraid dáiddadáhpáhussii galgá sáddet maŋimustá bearjadaga 2.3.2012.
Sámediggi ordne dáhpáhussii sáhtuid nugo ovdalge sierra guovlluin Sámis.
Dáhpáhus lea rabas maiddái ruovttuguovllu olggobealde boahttiide.
Lassidieđuid Sámenuoraid dáiddadáhpáhusas šleađgapoasttain čujuhusas
Evttohus doaibmabidjoprgrámman vuolgá čuovvovažžan cealkámušaid addimii.
Loahpalaš evttohusa stáhtaráđđái ráhkada oahpahus- ja kulturministeriija das maŋŋá go lea ráđđádallan sámedikkiin.
Oahpahus- ja kulturministeriija dieđáhus 2.3.2012:
Sámegielaid dáládili ja ealáskahttima guorahallan bargojoavkku mielde buot golbma Suomas hállon sámegiela - davvisámegiella, anárašgiella ja nuortalašgiella - leat áitatvuložat.
Bargojoavkku mielde sámegiela ealáskeapmi eaktuda máŋggaid doaibmabijuid.
Bargojoavku geahčai guovddáš hástalussan sihkkarastima doarvái bures sámegiela ja sámegielat oahpahusa ja beaivedivššu, sierra surggiid dohkálaš ja giela doarvái máhtti ámmátolbmuid vátnivuođa sihke sámiid eretfárrema ruovttuguovllus, mii lea mearkkašan sámegielaid lunddolaš geavahanbirrasiid geahppáneami.
Bargojoavku luohpadii evttohusa oahpahusministtar Jukka Gustafssonii ja kultur- ja valástallanministtar Paavo Arhinmäkii bearjadaga njukčamánu 2. beaivve.
Giellabeassi lea gielalaš vehádagaide dahje eamiálbmogiidda dárkkuhuvvon doaibma, mas buot doaibma dáhpáhuvvá álggu rájes dušše guoskevaš álbmotgielain, vaikke oassálastit eai máhtášivčče dan olláge.
Lassin galgá lágidit resurssaid sámegielat beaivedivššu fállamii lága eaktudan vugiin, go das lea dehálaš rolla sámegiela ja kultuvrra doalaheaddjin ja nannejeaddjin.
Bargojoavkku mielde sámi giellalága ollašuvvan dievasmearálažžan gáibida virgeoapmahaččaid sámegiela geavaheami lasiheami erenomážit sámiid ruovttuguovllus.
Lassin bargojoavku evttoha sámegielat radio-, tv- ja internet-sisdoaluid fállama lasiheami dovdomassii, sámegiela giellagáhttema, vurkema ja dutkama ovddideami sihke sámedáidaga ja kultuvrra doarjaga lasiheami.
Sámiid ruovttuguovllu lassin lea dehálaš čuozihit giela doarjundoaimmaid maiddái riikka eará osiide, gos stuorámus oassi sámiin dán áigge ássá.
Jávkan áitta guoská čielgasepmosit nuortalašgiela ja anárašgiela.
Nuortalašgiela, mii lea buot rašimus dilis, ealáskahttima várás bargojoavku evttoha sierradoaimmaid, vuoi giela geavaheapmi ja oahppan lassánivčče.
Ministarat: sámegielaid sihkkarastin lea dehalaš álbmotlaš fidnu
Sámegielaid boahttevuođa sihkkarastin lea dehalaš álbmotlaš fidnu, mii gullá ráđđehusprográmmai.
- Stáhtaváldi figgá fuolahit giela ealáskahttima ekonomalaš eavttuin váigadis áiggis fuolakeahttá, nanniiga oahpahusministtar Jukka Gustafsson ja kultur- ja valástallanministtar Paavo Arhinmäki bargojoavkku evttohusas sámegiela ealáskahttima doaibmabidjoprográmman.
Gustafsson mielas giela ealáskahttindoaimmaid ollašuhttimis ii nuge leat jearaldat ruđas.
- Lagamustá dát lea politihkalaš ja kulturdáhtu gažaldat, son gávnnahii.
Oahpahusministtar Gustafsson oaivvildii sámegiela boahttevuođa stuorra hástalussan ealáhusráhkadusa nuppástuvvama, gielamolsunovdáneami ja eretfárrema sámiid ruovttuguovllus.
- Dilis, mas juo 70 % sámemánáin ja - nuorain ásset eará sajis go sámiid ruovttuguovllus, dárbbašuvvojit ođđa doaimmat erenomážit iežas giela oahpahusa oažžumii.
- Doaibmevaš oahpahusa, mas geavahuvvojit gáiddusoktavuođat, ávkin geavaheapmi lea dehalaš doppe gos sámegiela lagašoahpahussii eai leat vejolašvuođat, dajai Gustafsson.
Oahpahus- ja kulturministeriija álggaha dán giđa áigge čilgehusbarggu sámegiela gáiddusoahpahusa ollašuhttinvejolašvuođain.
Kultur- ja valástallanministtar Paavo Arhinmäki muittuhii das, ahte máilmmis jápmá okta giella guovtte vahku gaskkaid.
- Máilmmi sullii 6000 gielas juoba 90 % leat áitatvuolde jávkamin.
Dat mearkkaša máilmmi gefoma ja ovttabealagin šaddama ja máilmmi eamiálbmogiid gielaide vuorkašuvvan divrras kulturdieđu jávkama, logai Arhinmäki.
Son nannii ráđđehusa doarjut kulturpolitihkastis maiddái sámekultuvrra seailuma.
- Sámegielat ja kultuvrrat leat maŋimuš jagiin čielgasit nanosmuvvan, gávnnahii Arhinmäki.
Sámedikki ságajođiheaddji Klemetti Näkkäläjärvi giittii bargojoavkku lihkostuvvan barggus ja sávai sámegiela ealáskahttindoaimmaid ovdánit ja oažžut maiddái ruhtadeami.
- Sámedikkis ja sámeservošis leat stuorra vuordámušat gielaealáskahttinprográmmas.
Ulbmilin lea bissovaš málle áigáioažžun giela ealáskahttima ja suddjema várás, dajai Näkkäläjärvi.
Fidnu stivrenjoavkku lahttu Irja Seurujärvi-Kari logai leat giitevaš gielaealáskahttima doaibmabidjoprográmma válmmaštuvvamis.
- Dehaleamos áššit giela ealáskahttima lihkostuvvamii leat positiivvalaš vuoigŋa, almmolaš dáhttu ja oktasaš visio, árvalii Seurujärvi-Kari.
Sajosa vihahanfeasta ja Sámedikki válgabaji rahpanávvudoalut ordnejuvvojit cuoŋománu álggus
Sámekulturguovddáš Sajosa vihahanfeasta ja Sámedikki válgabaji 2012-2015 rahpanávvudoalut ordnejuvvojit maŋŋebárgga 3.4.2012.
Ovttastahttojuvvon ávvudoalut álget ekumenalaš ipmilbálvalusain Anára sámegirkus dmu 15, man maŋŋá Sajosa Dolla-auditoriijas ordnejuvvo dušše bovdejuvvon gussiide oaivvilduvvon oanehis rahpan- ja vihahandilálašvuohta.
Sajosa geavaheaddji organisašuvnnat ovdanbuktet doaimmaideaset álbmotfeastabeaivve.
Dasa lassin prográmmas leat musihkka- ja teáhterčájáhusat, oahpistuvvon tuvrrat, earenoamáš prográmma mánáide ja gáfestallan.
- oahpahusa láhkaásaheami, hálddahusa, ruhtadanovdáneami, árvvoštallama, oahppaplánanorpmaid ja sámeoahpahusa ovdáneami čuovvun
- skuvlen- ja oahppamateriálalávdegotti čálli ja áššemeannudeaddji (skuvlenpolitihkalaš áššit ja almmolaš skuvlenáššit)
- oktavuođadoallan sámeoahpahusa lágideaddji gielddaide, stáhta oahpahushálddahussii ja davviriikkalaš guoibmeorgánaidda
- riikkaidgaskasaš ovdáneami čuovvun
- skuvlen- ja oahppamateriálalávdegotti čálli ja áššemeannudeaddji (oahppamateriálaáššit)
- oahppamateriálabarggu plánen, rávven, gohcin ja doaimmaheapmi
- davviriikkalaš ovttasbargu
- oahppamateriála plánen-, doaimmahan- ja dieđihanbargu
- sámenuoraid dáiddadáhpáhusa válmmaštallan, diehtojuohkin, raporteren ja ruđaidgeavaheapmi
- oahppamateriála válmmašteapmái gullevaš oktavuođadoallan skuvllaide ja davviriikkalaš ovttasbargu
- arkiivva ja girjerádjosa bajásdoallan,
- oahppamateriálaruđaid geavaheami čuovvun,
- oahppamateriálaid birra dieđiheapmi, vurken ja juohkin,
Oona Länsman, davvisámegiella
Sámenuoraid dáiddadáhpáhussii olahusmearri oasseváldit
Sámenuoraid dáiddadáhpáhussii, mii lágiduvvo Anáris Sajosis njukčamánu loahpas, leat boahtimin olahusmearri oasseváldit.
Dáhpáhussii leat almmuhan dál juo badjel 350 olbmo, muhto go maŋimušge almmuheamit bohtet, de oasseváldiid mearri loktana várra badjel njealji čuohtái.
Oasseváldit bohtet dán jagi sámeguovllu lassin maid Roavvenjárggas ja Helssegis.
Musihkkagilvui leat almmuhan oktiibuot 19 joavkku, main ovddastuvvojit sihke anáraš-, nuortalaš- ja davvisámegielat ja oktiibuot 140 nuora.
Almmuheamit leat boahtán sihke gaskavahko 28.03. njoarostansáttačuoigamii ja njoarostangilvui ja duorastaga musihka geahčalmasbeaivái.
Musihkkageahčalmasas duopmárat válljejit sámenuoraid ovddasteaddjiid álbmotlaš Sounds - dáhpáhussii Turkui.
Duorastaga musihkkagilvvu báikin lea sullii 400 olbmo Dolla-auditoria, gos geavahusas lea kvalitehta dáfus buorre teknihkka oktan čuovggaiguin ja beavttálmahttinrusttegiiguin.
Lassediehtu sámenuoraid dáiddadáhpáhusas dás.
Buresboahtin ávvudit Sajosa ja Sámedikki !
Ávvudoalut álget maŋŋebárgga 3.4. dmu 15-16 Anára sámegirkus ekumenalaš ipmilbálvalusain ja joatkašuvvet dmu 20-22 Sajosis kultureahkediin.
Dát dilálašvuođat leat rahpasat buohkaide.
Ipmilbálvalusa ja kultureahkeda gaskkas lágiduvvo dušše bovdejuvvon gussiide oaivvilduvvon virggálaš rahpan - ja vihahandilálašvuohta.
Ávvudoalut joatkašuvvet maŋit beaivve Sajosis. Dalle uvssat leat rahpasat dmu 11-17 ja prográmma ordnejuvvo oppa beaivvi.
Anára sámegirkus dmu 15 álgi ekumenalaš rahpanipmilbálvalus lea bismmámeassu.
Sávvat ahte girkomeanuide oassálasti olbmot livčče báikki alde maŋimuštá 14.45.
Dieđihat dilálašvuođa dárkilut prográmmas maŋŋelis neahttasiidduineamet.
Sajos lea giddejuvvon álbmogis maŋŋebárgga 3.4. dmu 15-19 gaskasaš áigge.
Sávvat ahte kultureahkedii boahtti olbmot livčče báikki alde dmu 19.45.
Kultureahkeda jođiha Ánne Kirste Aikio ja feastta rahpansániid cealká rektor Liisa Holmberg.
Dáiddárat Marja Helander ja Outi Pieski muitaleaba dujiideaskka birra, mat leat oidnosis Sajosis.
Báikki alde leat maiddái stáhta dáiddabargodoaibmagotti várreságajođiheaddji Veli Granö sihke Sajosa lássaliinniid plánejeaddjit Tytti Bräysy ja Anna-Leena Pyylampi.
Kultureahkeda prográmmas loaiddastit neavttár Irene Länsman, anárašgielat lávlunjoavku Koškepuško, anárašgillii lávlu Heli Aikio ja nuortalaš leudd ’ a ovdanbukti sámedikki 1. várreságadoalli Tiina Sanila-Aikio.
Davvisámegillii musiserejit Wimme Saari, Ánnamáret Ensemble, Anna Näkkäläjärvi-Länsman, rap-musihkar Áilu Valle ja Annukka Hirvasvuopio-Laiti.
Dieđihat Rabas uvssaid Álbmotfeastta (lágiduvvo gaskavahko 4.4.) dárkilut prográmma birra maŋŋelis min neahttasiidduin.
Vuordimis lea ivdnás, ilolaš ja kultuvrra sisttisdoalli ávvubeaivi !
Doarjaga sáhttá mieđihit sámiid ruovttuguovllu gielddaide, searvegottiide ja bálgosiidda ja maiddái lága 18 §:s dárkkuhuvvon priváhta oassebeliide máinnašuvvon lága heiveheamis boahtán sierra lassigoluid máksima várás.
Friijahápmásaš ohcamušaid galgá doaimmahit vuoigatvuohtaministeriijai maŋimustá 20.4.2012 dmu 16.15.
- sámi giellalága ollašuvvama gohcin ja čuovvun
- giellalágas ja eará sámiid gielalaš vuoigatvuođain dieđiheapmi
- sámiid ja virgeoapmahaččaid rávven ja oahpisteapmi sámi giellalága geavaheamis ja heiveheamis
- sámi giellaráđi áššemeannudeaddji ja čálli ja maiddái mearrádusaid ollašuhtti bargguide gullevaš áššiin
II Giellajorgaleaddji - Anja Vest, doaibmabáiki Anár, virgefriddjavuohta 31.10.2016
IV Giellajorgaleaddji - Kirsti Guttorm, doaibmabáiki Ohcejohka
Má. anárašgiela jorgaleaddji Saammal Morottaja
Giellajorgaleaddjit veahkehit dárbbu mielde virgeoapmahaččaiguin áššiiddikšumis dárbbašuvvon áššebáhpáriid jorgaleamis.
Go dárbbašat sámegiela jorgaleaddji dahje dulkka gávnnat sin oktavuohtadieđuid vuolábealde liŋkkas.
Sámi Giellagáldu ruovttusiidduin www.giella.org gávdnojit dárkilut dieđut Sámi Giellagáldus ja áigeguovdilis dieđuid ámmát- ja resursaguovddáža doaimmas ja ođđa terminologiija ja normeremiid.
Marja Helandera ja Outi Pieski Sajosii dahkan dáiddabarggut almmustahttojit kultureahkedis 3.4.
Dáiddabargguid birra muitala stáhta dáiddabargodoaibmagotti várreságadoalli Veli Granö.
Pieski duojit leat ásahuvvon Sajosa parlameantasále Soljui ja Helandera duojit fas Sajosa sámegirjerádjui ja váldouvssa bajábeallái.
Outi Pieski seaidnerelief lea ásahuvvon parlameantasále Soljui.
Dát duodji sisttisdoallá máŋggaid gollejuvvon ja vilgesgollejuvvon stálletallearkkaid, mat ovttas hábmejit máŋggadását šealgu rávnnji sále seaidnái ja sárdnestullui.
Oktan duoji visuálalaš vuođđun lea nissona sámegávttis geavahuvvon solju.
Duoji oasit leat hámiset dáfus dego tallearkkat, goaikkanasat fas mat dain heaŋgájit leat dego basttet.
Keramihkalaš basttiid hápmegiella boahtá árbevirolaš sámi čoarvebasttes. ”
Duddjodettiinan dán lean guorahallan sohkabuolvvaid rávnnji áiggis sihke oktiigullevašvuođa, mas rávdnji biepmada juohkeovtta mis ”, muitala duojár.
Marja Helandera guovtteoasat duodji lea ásahuvvon Sajosa sámegirjerádjui.
Duoji vuosttas oassi čohkiida 30 čuovgagovas, mat govvidit otnábeaivvi sápmelaččaid ja mat leat váldon iešguđet guovlluin Suoma.
Olbmot leat juogaduvvon duojis ássanbáikki, ahkejoavkku ja eatnigiela mielde.
Dat ráhkadit ornamentalaš olggoža dan láhkai ahte faŋuhit almmi guvlui, luomusmuvvamiin meroštallama ja luohkáide juohkima ráddjehusain ”, nugo dáiddár ieš muitala duojis birra.
Helandera goalmmát duodji ŠDuoddarisŠ lea ásahuvvon Sajosa váldouvssa bajábeallái lása ovdii ja dat govvida biekka spihččen ovttaskas lagežiid.
Dáiddár Marja Helandera dáiddabargguid gieđahalli preassadieđáhus dás.
Lassin dáppe gávdnojit govat Sajosa rahpamii guoskevaš Álbmotfeasttas / Rabas uvssaid beaivvis, mii dollojuvvui 4.4.2012.
Dásseválddi Presideanta ja roavvá Jenni Haukio boahtiba Sajosa sálii.
Hálddahushoavda Juha Guttorm doalai rahpansáhkavuoru.
Dásseválddi Presideanta Niinistö ja Sámedikki ságajođiheaddji Näkkäläjärvi buorástahttaleaba.
Čeavetjávrri vuolledási oahppit loaiddastedje rahpamis.
Kultureahkeda musihkas vástidii ee. Ánnamaret Ensemble.
Kultureahkedis lei maid sápmelaš teáhter.
Guovddášdoaimmahaga bargun lea dikšut sámedikki ekonomiijii, bargiide ja eará oktasaš hálddahussii guoskevaš áššiid, ja eará áššiid, mat eai leat mearriduvvon eará doaimmahagaid bargun.
Guovddášdoaimmahagas leat čuovvovaš virggit: hálddahushoavda, kulturčálli, láhkačálli, sosiála- ja dearvvasvuođačálli, birasčálli, nuoraidčálli, ekonomiijačálli, hálddahusčálli ja doaimmahatčálli sihke sámeovttadaga plánejeaddji virgi.
Virggiid doaibmagovat leat mearriduvvon Sámedikki bargoortnegis.
Sámedikki čoahkkin sáhttá ásahit dárbbu mielde earáge virggiid.
Guovddášdoaimmahaga oktavuođas lea maid Davvi-Suoma sosiálasuorggi máhttoguovddáža sámeovttadat.
Guovddášdoaimmahagas sáhttet leat maid eará bargit.
Davvi-Suoma sosiálasuorggi máhttinguovddáš, plánejeaddji
Doaimmajođiheaddji, Sámi mánáidkulturguovddaš
Hálddahusčálli
Lágádusfuolaheaddji
Njeallje ođđa matematihka oahppogirjji davvisámegillii almmuhuvvon
Ođđa oahppogirjjit leat giđđabaji oahppigirjjit luohkáide 1-4.
Lohkoleaika- nammasaš girjjit leat jorgaluvvon WSOY Matikka - nammasaš ráiddus.
Davvisámegielat čakčabaji oahppogirjjit 1-4 ja anárašgielat čakčabaji oahppogirji Lohosierâ 1 leat almmuhuvvon jagis 2011.
Olles ráidu šaddá almmuhuvvot anáraš- ja davvisámegielain.
Oahppogirjjiid sáhttá diŋgot sámedikki skuvlen- ja oahppamateriáladoaimmahagas: anni.
bargun lea veahkehit Sámemusihkkaguovddáža doaimmas iešguđetlágan kulturbuvttadeami bargguin.
Ohcamušaid oahppo- ja bargoduođaštusaiguin galgá doaimmahit sámedikki čállingoddái 23.5.2012 dmu 16.00 rádjai čujuhusain Sajos, 99870 Anár.
Lassidieđuid barggus addá musihkkaguovddáža plánejeaddji Anna Näkkäläläjärvi-Länsman, tel. 010 839 3148.
Stipeanddat juhkkojuvvojedje oktiibuot 13 stuđentii, geat leat čađahan sámegiela iskosa stuđeantadutkosis ja 18 vuođđooahpahusa čađahan oahppái.
Soađegili logahat: Riinamari Mustonen (davvisámegiella) ja Anni-Saara Aikio (davvisámegiella)
Eanodaga logahat: Emma Eira (davvisámegiella), Mira Kärki (davvisámegiella), ja Lars-Aslak Tornensis (davvisámegiella)
Avvila logahat: Ville-Riiko Fofonoff (nuortalašgiella), Mari Guttorm (davvisámegiella) ja Sunna Nousuniemi (davvisámegiella)
Ohcejoga logahat: Oula Järvensivu (davvisámegiella) ja Hilda Länsman (davvisámegiella)
Ounasvaara logahat, Roavvenjárga: Martta Alajärvi (davvisámegiella)
Haukipudas logahat: Olá-Mihkku Länsman (davvisámegiella)
Vuohču skuvla: Salla Rouvinen (davvisámegiella)
Heahtá badjeskuvla: Paulus Näkkäläjärvi (davvisámegiella) ja Marielle Labba (davvisámegiella), Jouna Näkkälä (davvisámegiella) ja Saija Alamattila (davvisámegiella)
Ohcejotnjálmmi skuvla: Piret Järvensivu (davvisámegiella)
Avvila badjeskuvla: Leevi Olli (davvisámegiella)
Oulunsalo badjeskuvla: Natalia Länsman (davvisámegiella)
Haukipudas badjeskuvla: Máren-Elle Länsman (davvisámegiella)
Myllytulli skuvla, Oulu: Linda Akujärvi (davvisámegiella) ja Anton Valle (davvisámegiella)
Sámenuoraid rock-joavkkut menestuvve Turku dáhpáhusas
Goabbáge joavku oaččui gudnemáinnašumi Turku-dáhpáhusas.
The Slap ja Hilbes válljejuvvuiga sámenuoraid ovddasteaddjin riikka dási dáhpáhussii Anáris njukčamánu loahpas dollojuvvon Sámenuoraid dáiddadáhpáhusas.
Loga Sounds 2012-dáhpáhusdoaimmahusa čállosa Hilbes-joavkkus dás.
Loga ođđasa Anáris dollojuvvon Sámenuoraid dáiddadáhpáhusas dás.
Davviriikkalaš sámi giellabálkkašupmi geigejuvvo viđát geardde čakčat 2012 sámeministariid ja sámediggepresideanttaid čoahkkimis Oslos.
Giellabálkkašumi ulbmil
Giellabálkkašumi ulbmilin lea váikkuhit sámegiela ovddideapmái, gárggiidahttimii ja seailluheapmái Norggas, Ruoŧas, Suomas ja Ruoššas.
Giellabálkkašupmi juhkkojuvvo ovttaskas olbmuide, joavkkuide, servviide ja ásáhusaide geat leat bidjan erenoamáš návccaid ovddidit sámegiela čálalaččat, njálmmálaččat dahje eará láhkái.
Ovttaskas olbmoš, joavkkut, searvvit, ásáhusat ja eiseválddit Norggas, Ruoŧas, Suomas ja Ruoššas sáhttet evttohit kandidáhtaid jagi 2012 giellabálkkašupmái.
Sádde evttohusat bálkkašumi vuoitin oktan čálalaš ákkastallamiin mii sáhttá leat eanemusat 1-2 siiddu. Sádde evttohusat ovdal čakčamánu 3. beaivve 2012, e-poastta dahje poastta mielde:
Min ruovttus leat goittotge álo hállán sámegiela ŠruoktogiellanŠ, nu ahte lean máhttán giela nu guhká go fal muittán.
Muittán álo mo orui veahá ártet go iežan eadni oahpahii ja attii ruoktoleavssuid.
Sápmelašvuohta mearkkaša munnje ollu.
Geavahan gávtti milloseappot go čáhppes biktasa daningo gákti lea vuohkkasut, čáppasut ja mii lea dehálaš, dat muitala gos mu sohka boahtá ja mii mun lean.
Iskkan beassat studeret Oului medisiinnalaš dieđagoddái daningo doaktára ámmát leamaš mu niehku badjedási rájes.
Sávan maid, ahte sáhtášin boahttevuođas ovttastit sámegiela maiddái iežan bargui.
Lean ilus, ahte máhtán sámegiela ja sáhtán geavahit dan friija álo go lea miella.
Dáhtošin sirdit dán seammá dovddu ja friijavuođa maiddái boahttevaš buolvvaide, beroškeahttá das ássetgo sii sámeguovllus dahje dan olggobealde.
Sámedikki nuoraidráđđi
Sámedikki doaibmabaji 2007–2011 okta ulbmil lei vuođđudit nuoraidráđi.
Ulbmila olaheami dihte vuođđuduvvui “ Nuoraidlávdegoddi-prošeakta ” ja bargojoavku válmmaštallat ášši.
Vuosttamus čoahkkima deháleamos ášši lei ulbmiliid, linnjáid ja bargguid plánen.
Málle váldojuvvui Suoma gielddaid nuoraidlávdegottiin ja maiddái Norgga ja Ruoŧa sámedikkiid nuoraidorgánain, goittotge Suoma sámedikki nuoraidráđđi lea áibbas earálágan go ovdalis namuhuvvon nuoraidorgánat.
Dat spiehkkasa gielddaid nuoraidlávdegottiin dan láhkai, ahte dan doaibmaguovlun lea olles Suopma eaige dan ráddje gieldda ráját.
Norgga ja Ruoŧa nuoraidorgánain dat spiehkkasa dan láhkai, ahte nuoraidráđis lea iežas sierra ruhtadeapmi ja ollesáigásaš nuoraidčálli.
Nuoraidráđđi válmmaštallá sámedikki cealkámušaid, álgagiid ja eará bealiváldimiid mat gusket sámenuoraide ja sin eallindillái. Eará váldoulbmilat leat ovddidit sámenuoraid gielalaš ja kultuvrralaš rivttiid miehtá Suoma sihke nannet sámenuoraid gullevašvuođa sámi kultuvrii.
Bissovaš áššedovdilahtut leat 15–17-jahkasaš sámenuorat dalle go sii válljejuvvojit lahttun.
Nuoraidráđi nammadettiin galgá váldot vuhtii guovlluguovdasaš ja gielalaš dásseárvu, nappo galget leat lahttut guđege sámiid ruovttuguovllu gielddas (Ohcejohka, Anár, Vuohču ja Eanodat), ja dan lassin maiddái guđege giellajoavkku ovddasteaddjit (davvi-, anáraš- ja nuortalašsámegiella), sihke nissonolbmuid ja almmáiolbmuid gaskasaš dásseárvu.
Dan lassin nuoraidráđis galget leat ovddastuvvon gávpotsápmelašnuorat ja boazosápmelašnuorat.
Oanehis áiggi siste lea geargan dáhpáhuvvat iešguđetlágan áššit
Konferensii oassálaste sámenuorat Suomas, Ruoŧas ja Norggas, buohkanassii sullii 70.
Konfereanssa váldotemá oaččui jurdaga SPR:a boahttevaš konfereanssas, “ Árbevirolaš diehtu ”, eará temát golmmabeaivásaš konfereanssas ledje “ Sámevuođain ávkkástallan turismas ”, Gákti- ja dan ođadeapmi ” ja “ Mo seailluhit ja doalahit sámevuođa go orru sámeguovllu olggobealde ”.
Skábmamánus 2011 ordnejuvvon Sámi parlamentáralaš ráđi konfereanssa oktavuođas lei nuoraid mini-seminára.
Seminára ordnejuvvui ovttasbarggus Norgga ja Ruoŧa sámedikkiid nuoraidorgánaiguin.
Seminára oaiveviggamuš lei muitalit sámenuoraid dili birra ja buktit ovdan doaivaga davviriikkalaš nuoraid lávdegottis.
Konfereanssa oktavuođas dollojuvvon SPR:a čoahkkimis mearriduvvui vuođđudit dakkár lávdegoddi.
Sámi parlamentáralaš ráđi vuollásaš nuoraidlávdegoddi boahtá čoahkkanit Suoma, Norgga ja Ruoŧa sámedikkiid nuoraidorgánaid nammadan lahtuin, muhto maiddái Ruošša sámenuoraid searvvi áigot bivdit nammadit lahtuid lávdegoddái.
Nuoraidráđđi lea fitnan oahpásmuvvamin Brysselis ja ON:i New Yorkas.
Nuoraidráđi lahtut leat máŋggain bargojoavkkuin ja stivrenjoavkkuin.
Giđđat 2012 válljejuvvui ođđa nuoraidráđđi.
Spiehkastahkan dušše ovtta jagi doaibman vuosttamuš nuoraidráđđi dagai evttohusa nuoraidráđis, mii galggai nammaduvvot.
Ođđasit nammadeami sivvan lei dat, ahte nuoraidráđi doaibmabajit johtet giehtalagaid sámedikki ja eará lávdegottiid doaibmabajiiguin.
Nuoraidráđđi oahpásmuvvame Eurohpa ráđđái.
Ofelaš-doaimmas sámenuorat johtet Suoma skuvllain muitaleamen sámiid, sin historjjá, kultuvrra ja gielaid birra.
Ofelaš-doaibma oidnojuvvo hui dehálažžan, vai botnjásan miellagovat ja stereotiippat jávkkaše váldoálbmoga mielas.
Nuoraidráđi ulbmilin gullá maiddái ordnet jahkásaččat stuorát dáhpáhusa muhtin temáin sámenuoraide birra Suoma.
Lea dehálaš čohkket sámenuoraid oktii, aŋkke jahkásaččat.
Sámenuorain badjel 65 % orrot sámeguovllu olggobealde ja gávpogis eai leat lunddolaš vuogit seailluhit giela ja kultuvrra, nu ahte oktasaš deaivvademiiguin eará sámenuoraiguin geahččaluvvo nannet nuoraid identitehta ja oktiigullevašvuođa dovddu.
Eará boahttevuođa plánat leat earret eará ordnet nuortalašnuoraide deaivvademiid ja aktiveret sin ortniidit.
Nuortalašnuorain ii leat dál makkárge searvi iige ordnejuvvon doaibma, nuoraidráđđi oaidnáge dehálažžan ealáskahttit nuortalašgiela ja kultuvrra, buktimiin nuortalašnuoraid oktii.
Ráđđi oaidná dehálažžan ordnet skuvlejumiid árbevirolaš giehtadujiide, danin go nuorra dahkkit leat unnán.
Máŋggain soaitá leat dakkár dilli, ahte ii leat šat vejolaš oahppat vánhemiin dahje ádjáin ja áhkuin dujiid, iige árbevirolaš diehtu sirdás buolvvas nubbái.
Nuoraidráđi blogga
Sámedikki čoahkkin dohkkehii doaibmaprográmma sámediggebadjái 2012-15
Sámedikki čoahkkin dohkkehii 20.6.2012 doaibmaprográmma ja ekonomiijaplána sámediggebadjái 2012-15.
Doaibmaprográmma sisdoallá sámedikki váldoulbmiliid sihke dárkilis oktasaš ja sektormieldásaš ulbmiliid sámediggebadjái 2012-15.
” Lean duhtavaš sámedikki čoahkkima dohkkehan doaibmaprográmmai.
Oktasaččat dohkkehuvvon doaibmaprográmma vuodju sámiide deháleamos áššiid ovddideapmái ja buorideapmái, ja boahtá stivret sámedikki doaimma dán válgabaji áigge jagi 2015 rádjai ”, muitala sámedikki ságajođiheaddji Klemetti Näkkäläjärvi.
Sámedikki čoahkkima 20.6.2012 dohkkehan sámediggebaji doaibmaprográmma 2012-2015 váldoulbmilat leat:
Davviriikkalaš sámesoahpamuša ratifieren
Sámediggelága ja - ásahusa ođasmahttin sihke sápmelašmeroštallama rievdadeapmi
Sámiid iešmearridanvuoigatvuođa ollašuvvan dievasmearálaččat
Katainen ráđđehusprográmma sámemerkejumiid ollašuvvan dievasmearálaččat
Álbmotlaš artikla 8(j) - bargojoavkku evttohusaid ollašuhttin
Eamiálbmotjulggaštusa ollašuhttin Suomas
Sámekultuvrra ja árbevirolaš ealáhusaid suoji ollašuvvan
Sámekultuvrra hedjonahttima suoji viiddideapmi čáhcelága mieldásaččat sámiid guoski buot sierralágaide
Sámiid ruovttuguovllu ja árbevirolaš ealáhusaid eallinfámu sihkkarastin
Gielalaš ja kultuvrralaš vuoigatvuođaid ollašuvvan olles riikkas
Sámi parlamentáralaš ráđi beaktilis doaibman
Sámegiela ja sámegielat oahpahusa sajádaga, fálaldaga ja sámesisdoalu ovddideapmi
Sámiid buorredili ja oasálašvuođa ovddideapmi
Sámedikki čoahkkin dohkkehii váldoulbmiliid ovttamielalaččat, earret čuoggá 3., mii dohkkehuvvui jienain 11-3.
Oktasaš dárkilis ulbmilat leat sámiid searválasvuođa ovddideapmi, sámi árbevirolaš dieđu sihkkarastin, sámi kulturbirrasa sihkkarastin, sámekultuvrra eallinfámu dorvvasteapmi olles riikkas, sámedikki válgavuogádaga ovddideapmi, sámedikki iežas doaimma ovddideapmi ja sámedikki ovddugohcima buorideapmi.
Sektormieldásaš dárkilis ulbmilat leat sámi ealáhuspolitihka, sámegiela eallinfámu dorvvasteapmi, sámemánáid ja - nuoraid sajádaga ovddideapmi, sámegielat sosiála- ja dearvvasvuohtabálvalusaid buorideapmi, sámiid kulturbálvalusaid ja dáiddaeallima ovddideapmi, sámeoahpahusa ja allaskuvlejumi ovddideapmi ja sámi parlamentáralaš ráđi doaimma ovddideapmi.
Sámedikki čoahkkima dohkkehan ekonomiijaplána jođiha sámedikki válgabaji ruhtadeami ohcama ja ruhtadeami geavaheami.
Válgabajis sámediggi geahččala fidnet ođđa virggiid sámediggái sámegielat bálvalusaide, sámiid ruovttuguovllu olggobealde ássi sámiid vuoigatvuođaid ovddideapmái, biras- ja ruvkeláhkaáššiid áššegieđahallamii sámedikkis sihke geahččala vuođđudit sámi ealáhusfoandda, mainna dorjojuvvošedje sámeealáhusaid ja árbevirolaš dieđu seailun árbevirolaš sámeealáhusain.
Sámediggi buvttada ja ruhtada sámegielat oahppamateriálaid ovdaoahpahusa, vuođđooahpahusa, logahagaid, ámmát- ja rávesolbmuidskuvlema dárbbuide.
Sámediggi lea ráhkadan jahkásaččat dárkkistuvvon guhkitáigge plána, man mielde materiálat buvttaduvvojit.
Zoja Nosova lea nuortalašgiela bálggesčuolli.
Son ássá Ruošša bealde Badje-Doalláma gilis, stuorra Murmánskka gávpoga ja Suoma nuortarájá nuortalaš ássanguovlluid gaskkas.
Zoja lea riegádan Guoládatnjárgga davvegáttis, Muotkevuona gilis, boazosápmelaš bearrašii.
Su mánnávuođa guovllus lei dábálaš hállat nuortalašgiela, mii lea maid Zoja eatnigiella.
Zoja mánnávuođa ruoktogilli lea dán áigge giddejuvvon guovlu, mii gullá Ruošša soahtevehkii.
Nuortalašgiela geavaheapmi lea máilmmisođiid ja nuortalaš servoša vásihan galgamušaid geažil geahppánan.
Nuortalaččat ellet dán áigge golmma stáhta riikkavuložin.
Nuortalašgiela sajádat ja geavaheapmi lea nannosamos Suoma bealde, gos nuortalašgiella oahpahuvvo skuvllas giela oahppoávnnasin ja geavahuvvo muhtun veardde maid skuvlla oahpahusgiellan.
Norgga bealde ássi nuortalaččat eai šat hála gielaset iige nuortalašgiella oahpahuvvo skuvllain.
Ruošša bealdege nuortalašgiella ii gula skuvlla oahpahan gielaide, muhto gávdnojit datte vel olbmot, geat hállet ja figget ovddidit giela.
Golmma riikkas ássi nuortalaččat čoahkkanedje geassemánus 2012 nuortalašgiela ja kultuvrra ealáskahttima sihke sajádaga gieđahallan konferensii Anára Sajosii, gos deaivvaimet nuortalašgiela čeahpi ja ovddideaddji Zoja Nosova.
Zoja álggahii nuortalašgiela oahpahusa ruoktogilistis Badje-Doallámis jagis 1999.
Jagit 1999-2000 ja 2003-2004 ledje Zoja mielde nuortalašgiela oahpahusa álgojagit Guoládatnjárggas.
– Oahpahus lágiduvvui priváhta sajiin oktii vahkus, muhtumin dávjjibutge.
Govva nuortalašgiela ja - kultuvrra konfereanssas Anáris geassit 2012.
- Bargen oahpaheaddjin gurssain, muhto dat ii lean nu oktageardánis bargu, dasgo nuortalašgillii ii gávdnon Ruoššas girjegiella.
Prentejuvvon oahppamateriálat eai lean ollege.
Háhken oahppamateriálaid Suoma bealde, gos dat ledje muhtun veardde oažžumis, muitala Zoja.
- Čeavetjávrelaš Jouni Moshnikoff lei okta min oktasašbargoguimmiin Suoma bealde.
Son buvttii midjiide oahppamateriálaid ja mii leat maid galledan ollu Čeavetjávrris.
Oahpahalaimet sámegielat lávlagiid, muitaleimmet nuortalaš máidnasiid ja maŋimuš jagiin mii leat duddjon maid ollu nuortalaš dujiid, muitala Zoja.
Zoja Nosova muitala ovdamearkkaid geavatlaš giellaoktasašbarggus.
- Jouni finai min guossin ja fuomášeimmet ahte mii hállat nuortalašgiela vehá earáláhkai.
Jouni geavahii sámegielat sániid, maidda suomagiella lei váikkuhan.
- Jagiin 2007-2008 oahpaheaddjin doaimmai Irina Rudolfovna Tytsjyk ja oahppodiimmut dollojuvvojedje Murmashis ja Doallámis.
Duoid jagiin oahpahus addojuvvui Norgga sámedikki giellakomitea doarjagiin ja oahppit čađahedje dutkosa gurssa loahpas, muitala Zoja.
- Sirdásin ođđasit oahpaheaddjin jagiide 2009-2011 ja gursalaččat ledje eanaš seammát, geat ledje mielde juo gurssaid álggus.
Máinnasgirji nuortalašgillii
Zoja Nosova lea doaibman nuortalašgiela ovddasteaddjin maid buot njealje riikkas hállojuvvon sámegielaid ovddasteaddji sámegiela lávdegottis.
Lávdegoddi doaibmá Davviriikkaid sámedikkiid oktasašbargoorgána, Sámi parlamentáralaš ráđi vuollásažžan.
- Evttohin lávdegoddái boares nuortalaš, ruoššagillii almmustahtton máidnasiid jorgaleami nuortalašgillii ja bivden sis veahki daid almmustahttimii.
Máidnasat ledje álggoálggus čoggojuvvon juo jagis 1977 ja almmustahtton ruoššagielat girjin jagis 1990.
Zoja dadjá ahte nuortalaččat leat álo muitalan máidnasiid ja máidnasat sisttisdollet ollu nuortalaš historjjá ja árbedieđu.
- Lávdegotti nuortalašgiela juogus álggahiige jorgalanfidnu ja ruhtadii maid máinnasgirjji olggosaddima, muitala Zoja.
Girjji doaimmahii ja olggosattii loahpas Suoma sámedikki skuvlen- ja oahppamateriáladoaimmahat. "
KåŠllmuõrâž " - nammasaš boares nuortalaš máidnasiid sisttisdoalli girji almmustuvai nuortalaš preanttusin jagi 2012 álggus.
Zoja Nosova logai girjji muitalusaid nuortalašgillii báddái, mas bargojoavku Katri Fofonoff, Eino Koponen, Jouni Moshnikoff, Tiina Sanila-Aikio ja Seija Sivertsen fuolahedje muitalusaid nuortalašgiela dálá čállinvuohkái.
Zoja muitala maid ahte divodii teavstta álo, go fuomášii feaillaid.
– Ovdamearkka dihte muoraid namahusat ledje jorgaluvvon boastut ruoššagillii, muitala Zoja.
Girjji ođđa govaid lea dahkan Merja Aletta Ranttila.
Lassediehtu dás.
Sofia Jannok ja Nanook Ijahis idjii Anárii
Ijahis idja čájeha dán gease ain eanet riikkaidgaskasašvuođa.
Festivála váldoloaiddasteaddjin leat ožžon sámi pop-musihka prinseassa Sofia Jannok Ruoŧas.
Dán jagáš guossit, geat bohtet guhkkelepmosis, bohtet Ruonáeatnamis.
Ijahis ijas loaiddasta rock-joavku Nanook mii lávlu Ruonáeatnama gielain.
Ijahis ija olles prográmma gávdno čujuhusas
Sámedikki čoahkkin attii cealkámuša guolástanlága oppalašođastusas
Eana- ja meahccedoalloministeriija lea bivdán sámedikkis cealkámuša guolástanlága oppalašođastusa guorahallan bargojoavkku smiehttamušas.
Cealkámušbivdaga mielde smiehttamuša vuođul dahkkojuvvo ministeriija virgeolmmošbargun evttohus ráđđehusa evttohussan ođđa guolástusláhkan sullii jagi siste.
Sámedikki čoahkkin mearridii gaskavahku 20.6.2012 addit áššis čuovvovaš cealkámuša:
Mun lean 20-jahkásaš nuorra nieida Avvilis.
Mus leat nana ruohttasat Avvilii ja Anára gildii, gos lean orron masá olles mánnávuođa, bajásšaddan ja vázzán skuvllaid logahaga rádjai.
Duon áigge ii sápmelašvuohta goittotge sirdásan munnje mange láhkai.
Lean álot diehtán ahte lean nuortalaš, muhto in dan mearkkašumi.
Eatnigiellan hálan suomagiela ja nuortalašgiela gullen dušše beare iežan áhku njálmmis.
Easkka dalle go fárrejin allaskuvlaoahpuid maŋis Tornioi, ohcagohten vejolašvuođaid oahppat nuortalašgiela ja oahpásmuvvat juo masá healbaduvvon kultuvrii.
Álggahan čakčat 2013 goalmmát jagi Kemi-Tornio Ámmátallaskuvllas kommunikašuvnna suorggis ja sullii jagi geahčen gárvvásmuvan medianoman, doaimmaheaddjin.
Mu niehkun lea boahttevuođas oahppat nuortalašgiela nu bures, ahte sáhtán iežan barggus geavahit beaivválaččat nuortalašgiela ja sirdit dan maiddái iežan mánáide.
Persovnnalaččat mus ádjánii 19 jagi ovdalgo áddejin iežan sámeruohttasiid.
Daningo giella ja kultuvrra eai leat goassige sirdásan munnje lunddolaččat, lean vásihan ollu siskkáldas dáistaleami das, ahte sáhtángo oba gohčodit iežan nuortalažžan.
Dása várra váikkuha dat, ahte sámevuohta ii oidno mus olggosguvlui easkkago dalle go cokkan iežan gávtti badjelii.
Sápmelašvuohta, ja earenoamážit nuortalašvuohta mearkkaša munnje dán áiggi vuosttažettiinge diđolašvuođa dan birra gii mun lean ja gos boađán.
Mus gávdno jáhkku dasa, ahte boahttevaš jagiid áigge áššit bohtet buorránit sámeáššiid, eandaliige sámegielaid hárrái.
Juohkehaččas galgá dušše gávdnot motivašuvdna ja stuorra beroštupmi persovnnalaš giellabarggu ovdii, danin go dál giela ealáskahttin lea gitta maiddái sis, geat hállet nuortalašgiela vieris giellan
Boađán Ruoŧas lullisápmelaččaid guovllus unna gilážis man namma lea Hemavan.
Lean ieš ubmisápmelaš, muhto lean studeren lullisámegiela vuosttas luohká rájes Deartna sámeskuvllas.
Skuvllas ii lean ubmisámegiela oahpaheaddji, nu ahte mii eat sáhttán lohkat iežamet giela.
Ubmisámegiella lea hui unna ja áitatvuloš giella eaige dan hállit leat máŋga.
Sámij åhpadusguovdásj lea addán munnje olu, danin go lean oahppan ollu árbevirolaš dujiin.
Doppe studerejin sámedujiid hábmema ja Alpine line ’ a. Go vázzen sámeduodjeskuvlla mus ii lean sápmelaš oahpaheaddji, muhto fertejin baicce riŋget dávjá eadnái ruoktot ja jearrat maid ja mo juoga galgá dahkkot.
Oahpuid álggaheapmi Johkamohkis váikkuhii munnje dieinna lágiin, ahte ovdánin doppe issorasat eandaliige duojis, danin go doppe ledje sápmelaš oahpaheaddjit.
Sápmelašvuohta lea stuorra oassi mu identitehta.
Bajásšadden dasa inge sáhtášii govahallat iežan eallima sápmelašvuođa haga.
Mu sámevuohta lea gievron olu dan maŋŋá go álggahin oahpuid Johkamohkis, daningo gulan sámegiela beaivválaččat ja lean beassán mielde sámedujiide.
Mu ruovttuguovllus eai gávdno beare máŋga olbmo geat hállet sámegiela almmolaččat.
Munnje giella lea hui dehálaš ja sávan dan nanosmuvvat boahttevuođas.
Jáhkán, ahte boahttevuohta lea oalle buorre dan dáfus, ahte sámegielaid ealáskahttimii biddjojuvvojit ollu resurssat.
Dán áigge máŋggat nuorat geahččalit nanosmahttit iežaset giela, muhto mii čielgasit dárbbašit eanet.
Jáhkán ja sávan, ahte mii nagodit nannet sámegiela vel eanet boahttevuođas.
Jáhkán nu, danin go sápmelaččain lea nu nana oktiigullevašvuođa dovdu, vaikko mii leatge juhkkojuvvon njealji eará riikii.
Veikko Magga lea vuohččulaš badjealmmái, Vuohču guovllus eallán beakkán Nuorttabeale Keaisára, Boŋggu Iŋggá maŋisboahtti.
Veikko leat fas gohčodan Nuorttabeale Keaisárin.
Veikko muitala badjedili cieggan sutnje varrii, nu ahte sutnje lei juo bártnážin čielggas ahte sus šaddá badjealmmái.
Veikko váccii skuvllaid goittotge ovtta jagi Anáris sápmelaččaid kristtalaš álbmotskuvllas, gos hárjehalle čállit ja lohkat sámegiela.
Doppe livččii sáhttán joatkit oahpuid viidáseappot ja gárvvásmuvvat juoga ámmáhii jus livččii háliidan.
Son ii leat goassige gáhtan ahte álggii badjealmmájin ja son rábmo badjealbmá ámmáha oktan máilmmi buoremus ámmáhin.
Mearka bođii árbevieruid mielde sogas johtán sohkamearkkas.
Veikko mearka bođii su áhči mearkkas mottiin rievdádusain.
Son ii muitte goas merkii vuosttamuš geardde, muhto lohká dan dáhpáhuvvan juo hui árrat.
Mearkut son oahpai čuvodettiin mo earát merko ja áhči rávvagiid guldalettiin.
Veikko muitala ahte boazodoallu lea rievdan sakka maŋimuš logijagiid áigge ja máinnaša oktan stuorámus nuppástussan mohtorfievrruid boahtima.
Dat váikkuhedje sakka boazodollui ja dan hápmášuvvamii dálá hápmái.
Mohtorgielkkát bohte atnui dálvit ja mohtorsihkkelat adnojuvvojedje ávkin bievlaeatnama áigge geasseealu čohkkemis ja čakčačohkkemis.
Dan lassin son namuha oktan stuorámus nuppástussan Lappi bálgosis dan ahte olbmot heite guođoheames siiddaid mielde.
Dán áiggi Lappi bálgosa visot bohccot leat seamma guohtuneatnamiid alde earret ovtta siidda bohccuid.
Veikko oaidná Lappi bálgosa boahttevuođa čuovgadin.
Son lohká guohtuneatnamiid leahkit buori ortnegis ja jeagil lea viehka buorre.
Dan lassin stuorámus oassi Lappi bálgosis lea Urho Kekkosa álbmotmeahci siste, mii gádju ja seastá mehciid vuovdečuollamiin.
Son lohká boahttevuođa leahkit dange dáfus buorre, ahte go stuorát ahkeluohká heaitá boazodoaluin, de bálgosii báhcet unnit boazodoallit ja nuorat birgejit buorebut.
Bálgosa hástalussan son oaidná guohtuneatnamiid ortnega.
Son oaivvilda ahte guohtuneatnamiiguin galgá leat dárkil ja váruhit vai boazolohku ii loktan bearehaga.
Borasspiret leat okta ášši man son atná áittan.
“ Eandalii guovžžat ja gumppet leat ollu. ”
Son muittaša johtán olu meahcis Alakorva Joukoin.
Son bohkosa veháš go ovdal 5-6 albmá ledje fárus čohkkemin ja dán áiggi doppe lávejit leat 16 albmá.
“ Dat leat okta mii lea rievdan.
Iihan doppe dárbbaše nu galle leat.
Galhan dat čora boađášii gárdái unnitge veagain.
Muhto ii dat goit daga maidige, galahan doppe oažžu leat mielde ja oahppat. ”
Veikko mielas Lappi bálgosa boazodoallu ii dárbbaš dál stuorát nuppástusaid.
Guohtuneatnamiid áidun manai bures ja jeagil lea beassan šaddat.
“ Álo goittotge gávdno juoga maid sáhtášii buoridit ”, son árvala.
Go veardida ovddeš ja dálá boazodoalu, de son muitala ahte siiddaid mielde guođoheapmi lei dan dáfus buoret, ahte iežas čorraga beasai buorebut hálddašit eaige borasspiret beassán goddit álkit.
Dalle manaimet ealus meastá juohke beaivvi ja bohccot ledje lojibut.
Suohpaniin sáhtii álkit njoarostit bohccuid gitta.
Sirddiimet bohccuid ain buhtes obbasii guohtut ”, Veikko muitala ja joatká: boazuhan lea hárjánan leat dihto guovllus, iige dat hálit oahpes guovllus gosage vuolgit.
Čuoiggaimet goittotge ealu birra jus orui ahte muhtin boazu lei gárgideamen, dalle finaimet jorgaleamen čuoigga ruovttoluotta ellui.
Gielkkáid ja njealjejuvllagiid galgá leat álo muhtin gaskka molsumin ja dat lea divrras.
Boazodoalu boađut eai reahkká dasa.
Veikko muittaša iežas vássán jagiid ja dohko gullevaš dáhpáhusaid.
Muittut leat ollu ja masá juohke geardde dáhpáhuvai juoidá earenoamáš.
Veikko muitá ovdalaš áiggiid sámegiela vel gullon juohke sajis, muhto dallege oalle hárve.
Eadni humai davvisámegiela ja áhččige máhtii dan, muhto vástidii juogaman sivas álot suomagillii.
Veikko atná vehá unohassan ahte su sámegieldáidu lea hedjonan ja máŋggat sánit leat vajálduvvan go ii leat geavahan giela.
Son goittotge lohká iežas ain birget sámegielain, muhto sátnerádju ii leat šat nu viiddis.
Son doalaha iežas sámegieldáiddu guldalemiin sámi radio.
Son guldala radio earenoamážit sámegiela dihtii iige nuge ođđasiid dihtii.
Guldalettiin son muittaša giela ja millii badjánit jávkan sánit.
Sámegielat tv-ođđasiid son čuovvu duollet dálle, muhto hejoša go ođđasat sáddejuvvojit nu maŋŋit Suomas.
Sámiid árbevieru nana luohteárbevierru báhcigođii eret Veikko áigge.
Ovdal luohti lei oassi árgabeaivvi ja measta juohke oktii biddjojuvvui iežas luohti.
Sutnje ii šat biddjojuvvon iežas luohti, vaikko ovdamearkka dihtii su áhčis lei iežas luohti.
“ Ovdalaš áigge biddjojuvvui luohti rievtti mielde juohke oktii, muhto ii šat dán áiggi.
Dat luohtekultuvra dušše bázii eret. "
Veikko muitala ahte bohccuid čohkkedettiin ii gullon luohti ollenge, muhto bigálusain dađege eanet.
Bigálusaide bohte olbmot iešguđet bálgosiin ja eandaliige buot čeahpimus juoigit juige.
Veikko láve čuovvut maiddái sámepolitihka ja son lea čuvvon fas áigeguovdilis ILO 169-soahpamuša ovdáneami ja lohká ahte Norggas lea buorre dilli go soahpamuš lea doppe juo ratifiserejuvvon.
Veikko smiehtada oatnelanbotta ja cealká iežas dearvvuođaid nuorra badjealbmáide: “ Gal olmmoš vehážiid mielde oahppá, ii das leat nu ollu rávvemuš.
Meahcis go oahppá johtit ja diehtá johtingeainnuid.
Daid boares geainnuid gokko lea álki johtit.
Ii das mihkkige, buorre ja friija ámmát.
Guokte seammálágan beaivvi it oainne. ”
Davvisámegiela áppesa nubbi bargogirji almmuhuvvui
Davvisámegielat ŠÁppes - Min meahci máidnasatŠ giđđabaji bargogirji lea almmuhuvvon.
Girjji teavsttaid ja bargobihtáid lea ráhkadan áppes-ráiddu giehtačálli Inga Guttorm (Oahptii Iŋgá).
Girjji govaid lea ráhkadan Salli Parikka Wahlberg.
Sámedikki almmuhan oahppamateriálat leat gávdnamis dás.
Oahppamateriálabargu oažžu áigái eavttuid sámegiela, sápmelaš kultuvrra ja sámegielat oahpahussii guđege skuvladásis.
Sámegielat oahppamateriálaid ráhkadišgohte sámegielat vuođđooahpahusa álggedettiin 1970 – logu gaskkamuttus.
Oahppamateriálamearreruhta gullá stáhta bušeahtas oahpahusministeriija oaiveluohkkái ja doppe oahpahusráđđehusa doaibmanmanuide.
Sámediggi dahká jahkásaččat oahpahusráđđehusain oahppamateriálabargui guoski boađussoahpamuša ja raportere dasa materiálabarggu bohtosiid birra.
Sámedikki skuvlen- ja oahppamateriálalávdegoddi dohkkeha oahppamateriálabarggu buvttadanplánaid ja vuođđojurdagiid.
Skuvlen- ja oahppamateriáladoaimmahat vástida oahppamateriálabarggu plánemis, áigumušaid ollašuhttimis geavadis, juohkimis, almmuheamis, ruhtaváriid geavaheami hálddahusas ja materiálabarggu davviriikkaid oktasašbarggus.
Oahppamateriálat ráhkaduvvojit anáraš-, nuortalaš- ja davvisámegillii.
Fásta ohcanáigi ii leat, muhto doarjja ohccojuvvo dábálaččat skábmamánus ođđajagemánnui, goas čuovvovaš jagi buvttadanplána válmmaštallojuvvo.
Deaŧalamos oahppamateriálabarggu bargi joavku leat sámegielat oahpaheaddjit.
Guokte ođđa matematihka oahppogirjji davvisámegillii almmuhuvvon
Vuođđooahpahusa ođđa matematihka ráiddus leat almmuhuvvon guokte ođđa davvisámegielat oahppogirjji.
Ođđa oahppogirjjit leat čakčabaji oahppigirjjit luohkáide 5-6.
Lohkoleaika- nammasaš girjjit leat jorgaluvvon WSOY Matikka-nammasaš ráiddus.
Olles davvisámegielat ráidu galgá gárvánit boahttevaš giđđalohkanbaji rádjái.
Girjeráidu almmuhuvvo maiddái anárašgillii.
Vuosttaš sámegillii jorgaluvvon girjjit WSOY Matikka-ráiddus almmuhuvvojedje jagis 2011.
Davvisámegielat ráiddus váilot šat giđđalohkanbaji girjjit luohkáide 5-6. Dat šaddet almmuhuvvot ovdal boahtte giđđalohkanbaji.
Anárašgielat čakčabaji oahppigirji Lohosierâ 1 lea almmuhuvvon jagis 2011.
Eurohpa Ráđi olmmošvuoigatvuohtaáittardeaddji ávžžuha Suoma buoridit sápmelaččaid vuoigatvuođaid
Eurohpa ráđi olmmošvuoigatvuohtaáittardeaddji Nils Muiznieks galledii Suomas 11-13.6.2012.
Olmmošvuoigatvuohtaáittardeaddji lea addán odne galledeami vuođul dahkkon raportta oktan ávžžuhusaiguin Suoma stáhtii.
Áittardeaddji deaivvai galledeami áigge Suoma stáhta njunnosa, iešguđet ministeriijaid ovddasteaddjiid ja Suoma sámedikki ságadoalli, Lemet Näkkäläjärvi.
Áittardeaddji ávžžuha Suoma ratifiseret ILO 169-soahpamuša eamiálbmogiid vuoigatvuođain.
“ Olmmošvuoigatvuohtaáittardeaddji raporta lea dehálaš mearka Supmii buoridit sámiid vuoigatvuođaid.
Mus lei illu deaivat olmmošvuoigatvuohtaáittardeaddji ja ságastallat suinna rahpasit hui liekkus dilálašvuođas Suoma sámiid sajádagas ja sápmelaččaid sajádaga ja láhkaásaheami ovddidandárbbuin.
Áittardeaddji lea bures vudjon Suoma sámiid dillái ja son háliidii duođaid ovddidit sápmelaččaid sajádaga Suomas ”.
Eurohpá ráđi olmmošvuoigatvuohtaáittardeaddji lea iehčanas Eurohpá Ráđi vuollásaš institušuvdna.
Áittardeaddji bargun lea ovddidit diđolašvuođa ja olmmošvuoigatvuođaid gudnejahttima Eurohpá ráđi 47 lahttoriikkas.
Áittardeaddji galleda Eurohpá ráđi lahttoriikkain čielggadan dihte riikka olmmošvuoigatvuođadili.
Áittardeaddji addá galledeami birra raportta oktan ávžžuhusaiguin riikka olmmošvuoigatvuođadili buorideapmái.
Áittardeaddji gieđahallá raporttastis Suoma sápmelaččaid guoskevaš láhkaásaheami, Suoma riikkaidgaskasaš geatnegasvuođaid, sápmelaččaid vuoigatvuođaid, davviriikkalaš sámesoahpamuša ja sámemeroštallama.
Sápmelaččaid dáfus áittardeaddji ávžžuhus das, ahte Ilo-soahpamuša ratifiserema oktavuođas galgá dohkkehuvvot sámiid vuoigatvuohta árbevirolaš boazodollui lea hui dehalaš, danne go dán áiggi suopmelaš boazodoalloláhka viggá dahkat ovttaláganin sámi boazodoalu.
Lea čielggas, ahte áittardeaddji vuordá ahte Suopma dárkkista boazodoalu guoskevaš lágaid ” Näkkäläjärvi muitalii.
Olmmošvuoigatvuohtaáittardeaddji ávžžuha Suoma čielggadit sámiid vuoigatvuođa eatnamii.
Vaikko eará rievttit sámiid ruovttuguovllus galget váldot vuhtii, ii dát leat áittardeaddji mielas nollasupmespeallu.
” Lean ilolaš das, ahte áittardeaddji lea váldán munno ságastallamis ja sámedikki dahkan evttohusain fuomášumiid ja ávžžuhusaid iežas raportii.
Anán earenoamáš dehalažžan dan, ahte áittardeaddji ávžžuhii Suoma stáhta suokkardit duođalaččat sámedikki evttohusa ásahit Suoma riikkabeivviid ja Sámedikki ovddasteaddjiid oktasaš bargojoavkku válmmaštallat Ilo-soahpamuša ratifiserema.
Doaivvun, ahte áittardeaddji raporta váldo vuhtii stáhtaráđis go dat ságastallá dán čavčča Ilo-soahpamuša ratifiserema birra ”, ságadoalli muitalii.
Lemet Näkkäläjärvi sáhkavuorru olmmošvuoigatvuohtaáittardeaddjái 12.6.2012
Olmmošvuoigatvuohtaáittardeaddji raporta
Kalevalaseura ja Sámearkiiva lágidit Sámekulturguovddáš Sajosis buohkaide rabas seminára Gos lea Sámeeana ?
Girjjis kártejuvvo sámedutkamuša dáládilli áibba ođđa perspektiivvain, maid fállet lagamustá ođđa buolvva dutkit.
Seminárai beassá nuvttá ja dat lea suomagielat.
Konsearttas loaiddastit Ulla Pirttijärvi-Länsman Ulda-joavkkuinis sihke Tiina Aikio ja Annukka Hirvasvuopio-Laiti, geaid čuojaldahttá Heikki Nikula.
Dasa lassin girječálli, doaimmaheaddji ja filbmadahkki Ima-Aikio Arianaick lohká konseartta áigge divttaidis, maidda addá ivnni hearkkes čuovgagovvačájáhus.
Bileahtaid vuovdin álgá Sajosa infos diibmu ovdal konseartta álggu.
Konsearttas lea boddu, goas restoráŋŋa Galla bálvala konseartta guldaleaddjiid.
Lassediehtu seminára birra:
RKP ja Ruoná lihtu ovddasteaddjit dajaiga bellodagaid linnján doarjut nannosit ILO 169-soahpamuša ratifiserema.
Beaivváš čájeha issorasa - SILBAJÁVRI, bea 30.11.2012 dmu 19 Sajosis.
Bileahtat uvssa bokte: 20 euro / ráves olbmot ja 10 euro / ealáhatolbmot ja stuđeanttat.
" Silbajávri lea muhtin sajes guhkkin davvin.
Lea dáhpáhuvvon ahte olmmoš vázzá meaddel, ja dovdá gamus ipmašiid, áicá dološáiggi báktegájanassan ja šaddá bákkus oaidnit juoidá mii livččii bisson oaidnemeahttumin.
Sii áigo gávdnat máinnastuvvon čiehkabáikki “ čiehka ” - gos lea árdnahávdi.
Muhto dan maid doivo šaddat somás ja gelddolaš vahkkoloahppan, šaddá áibbas nuppe ládje; Silbajávrris lea čiegusvuohta maid ii galggaše roggat bajás.
Nuorat leat fáhkkestaga sorron bárttiid sisa ja geahččalit gáhttet iežaset heakka ja doalahit iežas olmmožin - ártegis mierkká siste.
Silbajávrri balddonasat, eahpáraš ja láhppon šiella mii skájaida. "
Sámedikki ja Meahciráđđehusa giite bálggesčuolli barggus Akwé: Kon – rávvagiid heiveheami várás.
Sámediggi, birasministeriija ja Meahciráđđehus ortnejedje 17.10 siidodáhpáhusa biodiversitehtasoahpamuša 11. oassebeallečoahkkimis Hyderabadis, Indias.
Dilálašvuođas ovdanbuktojuvvojedje Akwé: Kon – rávvagiid heiveheapmi Suomas Bátneduottara meahcceguovllu dikšun - ja geavahanplána ráhkadeamis.
Suopma lea vuosttas riika, mii lea heivehan jagi 2004 biodiversitehtasoahpamuša 7 oassebeallečoahkkimis dohkkehuvvon rávvagiid.
Eaktodáhtolaš Akwé: Kon – rávvagiid ulbmilin lea dorvvastit luonddu máŋggahápmásašvuođa seailuma sihke eamiálbmotkultuvra luonddugaskavuođa ja árbedieđu seailuma.
Sámedikki ovddastii siidodáhpáhusas láhkačálli Aimo Guttorm.
Guttorm buvttii ságastis ovdan, ahte " Suoma sámediggi doallá Bátenduottara dikšun- ja geavahanplána válmmaštallama oktavuođas ollašuhtton Akwé: Kon - proseassa dehalažžan sámiid vuoigatvuođadili ollašuvvama dáfus. "
Akwé: Kon – rávvagiid heiveheami lea válmmaštallan Meahciráđđehusa ja sámedikki vuođđudan oktasaš bargojoavku, masa sámediggi lea namahan lahtuid.
Bargojoavkku lahtut leat árbedieđu hálddašeaddjit ja bargojoavkkus leat ovddastuvvon iešguđet ahkejoavkkut ja sohkabealit sihke guovllu bálgosiid boazoisidat.
Bargojoavkku ságajođiheaddjin lea doaibman sámedikki II várreságajođiheaddji Heikki Paltto.
Bargovuohki leamašan jierpmálaš buot oassebeliide, ja doaimmai duođaid bures. "
" Meahciráđđehus áigu dieđusge geavahit dán bargovuogi maiddái dás duohko ", Sanna-Kaisa Juvonen lohpida.
Álbmotlaš biodiversitehtabargojoavkku lahttu sámedikki sáđajođiheaddji Klemetti Näkkäläjärvi lea duđavaš Suoma sámedikki ožžon dovddastussii. ”
Leat bargan duođaid olu álbmotlaččat ja riikkaidgaskasaččatge artihkkala 8(j) doibmiibidjama várás ja áinnas dovddastus, man oaččuimet ligge.
Stahtarađđi dohkkeha čakčat vuođđojurddamearrádusa álbmotlaš biodiversitehtastrategiijan jahkái 2012. ” Sámediggi vuordá biodiversitehtastrategiijas ja erenoamažit dan doibmiibidjamis olu.
Artisttaid lanjadat, backstage, lea oaivvilduvvon lagamustá artisttaid várás.
Lanjadahkii gullá maid čábbudanlatnja ja feaskkerlatnja.
Lanjadagas lea beavdi ja stuolut 6 olbmui, suffá ja tv sihke riššu ja hivsset.
Čábbudanlanjas leat guhtta čábbudansaji, riššu ja hivsset sihke bivttasskáhpet.
Feaskkerlanjas lea minigievkkan, gos lea jiekŋaskáhppe, čáhceluoitta sihke mikrouvdna.
Auditoria Dolla lea dasttán lanjadaga bálddas.
Lanjadahkii lea vejolaš oažžut restoráŋŋabálvalusaid, go diŋgo ovddalgihtii.
Dán oktavuođas Sámediggi ohcá áigodahkii 1.1.2013 – 31.5.2014:
1 mearreáigásaš nuortalašgiela giellabargi 1 mearreáigásaš anárašgiela giellabargi ja 1 mearreáigásaš davvisámegiela giellabargi.
Sámediggi deaivvadii Suoma ráđđehusain
Sámedikki ságajođiheaddji Klemetti Näkkäläjärvi ja II várreságajođiheaddji Heikki Paltto leaigga otne, 12.12.2012 stáhtaráđi gullan láhkai.
Ságajođiheaddji Näkkäläjärvi gieđahalai ságastis Ilo 169-soahpamuša ratifiserema, sámegielaid ealáskahttinprorgámma ollašuhttima ja sámedikki resurssaid. ”
Suomas lea dál erenoamáš vejolašvuođat ratifiseret ILO-soahpamuša.
Áššis eai dárbbašuvvo lasi čelggadusat, muhto politihkalaš dáhttu ” Näkkäläjärvi deattuhii.
Dáid sáhttá čoavdit sámediggelága, Meahciráđđehusa hállddahusmálle ja eanageavahusa guoski láhkaásahan ođasmahttinbarggu oktavuođas, ságajođiheaddji muitalii.
Sámedikki várreságajođiheaddji Heikki Paltto muitalii stáhtaráđđái sámiid boažodoalu erenoamášsárgosiin ja doarjjadárbbuin.
Sámedikki ovddasteaddjit deattuheaigga, ahte ILO 169-soahpamuša ratifiseren gáibida sierravuoigatvuođaid sámiid boažodoaluin bargamii.
Boažodoallu ráhkada sámiid ávnnaslaš kultuvra vuođu áidna sámiid ealáhussan, mii fállá birrajagaš ealáhusa ” Ledjen hui ilus ahte stáhtaráđis badjánedje ságatallama vuollai sámiid boažodoalu dárbbut ja erenoamášgažaldagat, ” Paltto muitalii.
Ráđđehusa eahketskuvllas sohppojuvvui, ahte barggu eamiálbmogiid guoski ILO-soahpamuša ratifisereneastagiid jávkadeami dihte joatkit nu ahte vuoigatministeriija jođiha eará vástuministeriijaid ja sámedikki gaskasaš ovttasbarggu.
” Lea dehalaš ahte stáhtaráđđi attii nana doarjaga Ilo 169-soahpamuša ratifiserenproseassa joatkimii ja ráđđehusprográmma sápmelašáššiid girjema olašuhttimii.
Ovttasbarggu boahttá sihkkarit álkidahttit dat, ahte stáhtaráđđi hábme sápmelašáššiid ministtarjoavkku.
Ministtarjoavkku vuođđudeapmi deattuha maid dan, ahte stáhtaráđđi doallá sápmelašáššiid girjema ollašuhttima hui dehalažžan ” Näkkäläjärvi deattuha.
Sámedikki muittuhančála stáhtaráđi eahketskuvlii
Stáhtaráđi dieđáhus
Sámedikki cealkámuš ILO soahpamuša nr 169 ratifiserengáibádusain
Golbma ođđa anárašgielat oahppogirjji almmustuvve
Anáraš Ella Sarre oahppogirji anáraččaid bivttasteamis almmuhuvvo vuossárgga juovlamánu 17. beaivve Sajosis.
Sarre girji ovdanbuktá anáraš bivttasteami ja duodjeárbevieru iežas gillii.
Ođđa oahppamateriálat leat Lohosierâ-nammasaš giđđalohkanbaji oahppigirji 1. luohkkái ja čakčalohkanbaji oahppigirji 2. luohkkái.
Lohosierâ-nammasaš matematihká oahppogirjjit leat jorgaluvvon Sanoma Pro Matikka-nammasaš ráiddus.
Vuosttaš sámegielat jorgalusat Matikka-ráiddus almmuhuvvojedje jagis 2011.
Davvisámegielat ráiddus váilot šat 5-6 luohkáid giđđagirjjit, mat almmuhuvvojit ovdal boahttevaš giđđalohkanbaji.
Anárašgielat čakčabaji oahppogirji Lohosierâ 1 lea almmuhuvvon jagis 2011.
Anarâš pivtâstem-nammasaš Ella Sarre girji ovdanbuktá ja oahpista anáraččaid bivttasteapmái, málliide ja bargovugiide iežas gillii.
Bures boahtin oahpásnuvvat ođđa girjái vuossárgga 17.12. dmu 16 go girji almmuhuvvo ja maiddái girjedahkki lea báikki alde ovdanbuktimin girjji.
Ailu Valle lea 27-jahkásaš sápmelaš rap-musihkar, guhte lea eret Ohcejoga gielddas Gámasmohkis, moatte dálu badjegilážis.
Ailu dahká musihka iežas eatnigillii, davvisámegillii.
Sámegiella bođii dasto maŋŋelebbos lunddolaččat mielde ja seammaláhkai jotkojuvvo.
Ailu bargagođii iežas mu sihkain logahatáigge, man rájes son muitala mojunjálmmiid ráppán vuos vehá dego suoli ja buoridan jávkkohagas iežas stiilla dakkárin, ahte dan jolgii buktit beaivečuvgii. "
Bággu mieđihit, ahte viehka muddui lean vudjon dušše beare ráppemii, jienageavaheapmái ja sániid hutkamii. "
Ovdagovvan musihkas ovddabealde máinnašuvvon artisttaid lassin Ailu atná dovddus sámedáiddára Nils-Aslak Valkeapää, gean son atná buot eanemus árvvus.
Son muitala ahte ii máhte sániiguin oppa govviditge, man stuorra mearkkašupmi su ovdagovas Valkeapääs leamašan sutnje.
Ideaid musihkkii ja dan sisdollui Ailu oažžu eallimis, dan čábbodagas ja surgadisvuođas.
Eallimis leat váttis, muhto maid buorit áiggit.
Eallin guovtti kultuvrra siste lea Áilu mielas maid iežaslágan riggodat, mii buktá mielddis maid ruossalasvuođaid.
Son guorahallá iežas musihka sisdoalu šaddat dego iešalddes; go oaidná guovtti earálágan eallinvuogi gaskasaš ruossalasvuođa, nuppi eallinvuogi figgamuššan lea gudnejahttit luonddu ja eallit dainna harmoniijas, nubbi fas geavaha luonddu ávkin ja atná árvvus eahpelunddolaš eallinvuogi.
Ailu muitala, ahte muhtun su musihka ovdanbuktin áššiid sáhttá leat váttis dohkkehit, muhto gávnnaha ahte daid buktin ovdan lea goit vealtameahttun.
Son govvida iežas musihka leat filosofalaš ja bealiváldi ja muhtun láhkai maid anti-politihkalaš, dasge fuolakeahttá ahte máŋgga kategoriajuohkimis dat manná aiddo politihkalaš " labela " vuollái.
Ailu buktá ovdan áššiid luondduálbmoga perspektiivvas.
Su movttiidahttet dakkár fáttát go globála márkanekonomia ja dan dagahan ekonomalaš kriisa ja vuostálasvuohta luonddu dássedeattuin.
Luonddu čábbodat ja eamiálbmogiid eallinviisodat lea dat dehálamos ášši, mii mu bidjá čállit. "
Skearru bođii olggos raahelaš Tuuparecords Oy bokte ja sisttisdoallá oktiibuot logi davvisámegielat rap-bihtá, main leat mielde maid earet eará Asa sihke sierra sámeartisttat.
Ovdal iežas skearru dahkama son leamašan mielde oululaš rap-joavkkuid Pummiharmonia ja Roolipolunveljekset skearruin.
Ella Sarre, guhte oahpai duddjoma eatnistis árbevirolaš vuogi mielde, lea duddjon buotlágan sámedujiid ja dávjá doaibman gurssaid oahpaheaddjin.
Dal son lea čohkken daid eallinagis čoggojuvvon dáidduid, bargovugiid ja málliid anárašgielat girjin.
Dál leat boares mállet, bargovuogit ja duddjongiella ráddjojuvvon bearpmaid sisa oahppogirjin.
Vuosttaš anárašgiela álgooahppogirji vuolleskuvlla ohppiide almmustuvai
mii almmustuvai aiddo skuvllaid giđđalohkanbaji álgui.
Oahppogirji lea oaivvilduvvon vuođđooahpahusa vuolit luohkáide ja dat jođiha Ánná ja Saammâla fárus mátkái anárašgillii ja kultuvrii.
Anárašgiela lea dál vejolaš oahppat miellagiddevaš vugiin áhku máidnasiid ja Ánná ja Saammâla ságastallamiid bokte.
Girjji máidnasiid báldii seammá siidduide leat čohkkejuvvon iešguđet teavstta ođđa sánit. Girjji ii nappo leat dárbu bláđestit ovddos maŋos logadettiin.
Oahppogirjái lea boahtimen maiddái hárjehusgirji, man vehkiin lea álki geardduhit ohppojuvvon áššiid.
Lohkanbihtáid loahpas leat máidnasiidda laktáseaddji lávlagat, mat buktet suohttasa oahppodiimmuide.
Girjji lea goasttidan sámediggi ja dat lea fidnemis Duodjegávppis Sajosis, Sámi duoji fierbmegávppis ja sámedikki skuvlen- ja oahppamateriáladoaimmahagas info (at) samediggi.
jagis 1999 ordnejuvvoi vuosttaš Skábmagovat ja dalle guossin ledje Australia eamiálbmogat ja sin filmmat.
Dál ávvujagi gutnin mii čájehit viiddis fálaldaga Australia álgoálbmotfilmmain, go sin filmmat leat guhká leamaš ovdagovvan eará álgoálbmot-filbmabargiide.
Muđui skábmagovát fállá fas erenomaš viiddis prográmma: filmmat bohtet Ruoššas, Kanadas, Meksikos, Hawaijiis ja vuostaš geardde Tiibet:as.
Sámi filmmain sihke oanehis ja guhkes filmmain mis leat máŋggat sámi vuosttaščájáhusat.
Dán jage filmmát čájehuvvojit Sámikulturguovddáš Sajosis, Sámimusea Siiddas ja dan olgomusea guovlui huksejuvvon guovssahasteahteris.
Bargogirjji lea dahkan Matti Morottaja, Guovža Sámmola Máhtte, ja govaid dasa Daniel Gelencsér.
Girji lea fidnemis Duodjegávppis Sajosis ja sámedikki skuvlen- ja oahppamateriáladoaimmahagas, info (at) samediggi.
Sámi giellaovttasbargu ođđa vuođu ala – davviriikalaš prošeavtta ođđa bargit deaivvadedje Sajosis
Davviriikalaš Sámi giellagáldu – prošeakta ovttasta hádjánan sámi giellaovttasbarggu.
Suoma, Ruoŧa ja Norgga sámedikkit leat guhká plánen ođđa vuođu sámi giellaovttasbargui. Sámi giellagáldu - prošeakta vulggii johtui jagi álggus.
Prošeakta ovttasta viđa sámegiela (davvisáme-, anáraš-, nuortalaš-, julev- ja lullisámegielaid) bargiid oktan giellaovttasbarggu resursaguovddážin.
Sámi Parlamentáralaš Ráđđi, mii lea Davviriikkaid sámedikkiid ovttasbargoorgána, mearridii giellaovttasbarggu ođđasisorganiseremis ja viiddis giellaovttasbargofitnu álggaheamis jagis 2008.
Suoma sámedikki várreságadoalli Heikki Paltto gávnnahii ođđa giellaovttasbarggu álggahansemináras, ahte lea ilus das go Suoma sámedikkis lea gudni jođihit dán stuorámus riikka rájáid rasttildeaddji giellaprošeavtta mii goassege lea álggahuvvon.
- Sávan, ahte dát prošeakta nagodivččii nannet ja ovddidit buot sámegielaid servodagas ja lasihit ovttasbarggu riikka rájáid rastá.
Ballun namalassii lea, ahte sámegielaid terminologiija ja sátnevuorká šaddá juohke riikkas nu iešguđetláganin, ahte daid hállit eai šat gulahala gaskaneaset, gávnnahii Paltto.
Sámi Parlamentáralaš Ráđi ja Norgga sámedikki ságadoalli Egil Olli deattuhii ságastis, ahte prošeavtta deháleamos bargu lea bisuhit ja ovddidit oktasaš giela.
– Bargat dan ovdii, ahte gulahallat riikka rájáid rastá maiddái boahttevuođas, gávnnahii Olli.
Prošeavtta hoavda Anne-Maria Magga muitalii, ahte fidnu čohkke ovttasbargui vihtta sámegiela ja ovcci áššedovdebargguin doaibmi giellabargi, geat ovddastit buot prošeavtta gielaid.
Dasa lassin Suoma ja Norgga sámedikkiin leat moatte hálddahusbargi prošeavttas.
– Sámi Giellagáldu ii nappo leat muhtun fysalaš báikái sajáiduvvon guovddáš, baicce giellaovttasbargu Suoma, Ruoŧa ja Norgga sámedikkiid gaskkas.
Ođđa bargit barget sámedikkiid čállingottiin, muitalii Magga.
Govas leat Sámi Giellagáldu bargit, stivrenjoavkku lahtut ja Suoma ja Norgga sámedikkiid njunnožat.
Ođđa giellabargit deaivvadedje vuosttaš geardde Sajosa parlamentasále Soljjus ordnejuvvon prošeavtta álggahandeaivvadeamis.
Govas Suoma sámedikki várreságadoalli Heikki Paltto, prošeaktahoavda Anne-Maria Magga ja Norgga sámedikki ja SPN ságadoalli Egil Olli.
- Marja-Liisa Olthuis dás.
Prošeaktahoavda jođiha davviriikkalaš sámegiela fága- ja resursaguovddáža ásahanprošeavtta, Sámi Giellagáldu ja vástida prošeavtta ollašuhttimis ja koordineremis.
Seađáhusvuđđosaš gelbbolašvuohtagáibádussan lea barggu eaktudan skuvlejupmi (sámedikkis addojuvvon ásahus 1727/1995) ja lassin eaktuduvvo sámegiela dáidu.
Barggu ceavzilis dikšuma ovddidit heivvolaš allaskuvladutkkus, hárjánupmi gáibideaddji hálddahusbargguin, hovdemis ja davviriikkalaš oktasašbarggus, buorit gulahallandáiddut ja maiddái doarvái buorre dáro- / ruoŧagiela ja buorre suomagiela dáidu.
Vuođđobálkká lassin máksojuvvojit 24 % sámeguovllu lassi ja vásáhuslasit, mat mearrašuvvet bargohárjánumi mielde.
Ohcamušaid mildosiiguin galgá doaimmahit Suoma sámedikki čállingoddái 12.3.2013 dmu 16.00 rádjai čujuhusain: Sajos, 99870 Anár.
Lassidieđuid barggus addá giellaáššiidčálli Anne-Maria Magga tel. 010 839 3119 ja gielladorvočálli Siiri Jomppanen tel. 050 493 9018.
Ohcamušaid mildosiiguin galgá doaimmahit sámedikki čállingoddái 2.4.2013 dmu 16.00 rádjai čujuhusain Sajos, 99870 Anár.
Lassidieđuid barggus addá hálddahushoavda Juha Guttorm, tel. 010 839 3102.
Dán jagáš Sámenuoraid dáiddadáhpáhus ordnejuvvo Heahtá skuvlaguovddážis 13.-14.3.2013.
Dáiddadáhpáhus bistá dán jagi guokte beaivvi, ja dat álggahuvvo gaskavahko eahkeda konsearttain, man váldonásti lea rapmusihkkár Ailu Valle.
Dát konsearta lea buohkaide rabas ja nuvttá.
Sámenuoraid dáiddadáhpáhussii leat boahtán bures dieđiheamit.
Dán rádjai leat dieđiheamit boahtán juo 280, muhto go maŋemus dieđiheamit ollejit lea lohku sihkkarit badjel 300.
Teáhtergilvui leat dieđihan guhtta joavkku.
Govva ja diktagilvui, mas fáddan lea “ Áillohačča riegádeamis 70 jagi ”, leat oassálastit buot dáin ovttanuppelot skuvllas.
Sámenuoraid dáiddadáhpáhus lea oassi Nuori Kulttuuri-dáhpáhusa.
Dáiddadáhpáhusa eará lágideaddjit leat Johtti Sápmelaččat ry.
, Eanodaga gielda, Sámediggi nuoraidráđđi, Sámi mánáidkulturguovddáš, Sámemusihkkaguovddáš ja Skábma filbmaguovddáš.
Lassedieđuid sámenuoraid dáiddadáhpáhusa birra gávnnat dákko.
Dán jage gávdno sámenuoraid dáiddadáhpáhus maiddái facebookkas:
Jagi 2011 válggaid boađusin doaibmabadjái 2012 - 2015 válljejuvvojedje čuovvovaš lahtut ja várrelahtut:
Sanila-Aikio Tiina, ságajođiheaddji
Sápmelaš kulturmearreruhta 2013
Giellabargi bargguide gullet giellagáhtten, giela ovddideapmi, terminologiijabargu, giela normeren ja diehtojuohkin.
Europarlamentarihkar Nils Torvalds lea bovden Suoma Sámedikki doallat čoahkkima Brysselii ja oahpásmuvvat EU:a doibmii.
- Dát lea historjjálaš dilálašvuohta.
Vuosttas geardde sámiid parlamentáralaš orgána doallá čoahkkima Eurohpa parlameanttas.
Mii hálidat dán dásis EU:a áidna eamiálbmogin buktit ovdan min ja earáid váldokultuvrraid deattu vuolde ealli álbmogiid ja joavkkuid dárbbuid, Sámedikki ságadoalli Klemetti Näkkäläjärvi muitala.
Eurohpa Uniovdna lea čatnasan árktalaš dieđáhusastis dialogai eamiálbmogiiguin.
- Muđui dialoga lea báhcán uhcánin, Näkkäläjärvi muitala.
Lean duođaid ilolaš, ahte Nils Torvalds lea bovden min Brysselii ja son lea vuosttas europarlamentarihkarin duođaid ovddideamen dialoga EU:a ja eamiálbmogiid gaskkas.
- Sámiid demokráhtalaččat válljejuvvon orgána doaibmá maid ovdamearkan Eurohpas.
Leat vel váidalahtti ollu joavkkut, main eai leat oppa dat vuoigatvuođat mat Suoma sámiide leat addojuvvon.
Sámediggi ságastallá galledeami áigge erenomážit sámiid gielalaš, kultuvrralaš ja ealáhusaide guoski vuoigatvuođain EU:s.
Sámediggái lea lágiduvvon oahpásmuvvan Eurohpa Uniovnna ja komiššuvnna doaimmaide ja deaivvadeapmi komissára Olli Rehniin.
Sámediggi oahpásmuvvá maid Suoma bissovaš ovddastusa doibmii Brysselis ja deaivá EU-ráđi olmmošvuoigatvuođabargojoavkku ovddasteaddjiid.
- Sávvat galledeamis ollu.
Dehálamos ulbmilin lea oažžut áigái bissovaš ráđđádallanvejolašvuođaid EU:ain ja oažžut sámegažaldagaid buorebut ovdan EU:a politihkas.
Erenomáš ulbmilin lea dorvvastit EU:a InterregSápmi – ruhtadanprográmma seailun iežas prográmman, dan ruhtadeami dorvvasteapmi ja prográmma hálddahusa ja byrokratia geahppudeapmi.
Sávvat maid spirepolitihka ovddideami EU:a dásis nu, ahte sihke spiriid suodjaleapmi ja sámeboazodoalu hárjeheapmi livčče dássedeattus ja ealáhusa hárjeheami suodji lea dorvvastuvvon, ságadoalli Näkkäläjärvi gávnnaha.
Lappi guovlohálddašandoaimmahat lea nannen 8.3.2013 Sámediggi ja sámeguovllu gielddaid dahkan soahpamušaid sámegielat sosiála- ja dearvvašvuođabálvalusaid ja beaivedivššu dorvvasteapmái čujuhuvvon mearreruđaid geavaheamis jagi 2013.
Stáhta bušeahtas lea leamaš jagis 2002 rájes sierra mearreruhta sámegielat sosiála- ja dearvvašvuođabálvalusaid ordnema várás sámiid ruovttuguovllus.
Mearreruđa dásis lea jagi 2013 vuhtii váldon beaivedivššu hálddahuslaš sirdin sosiála- ja dearvvašvuohtaministeriijas oahpahus- ja kulturministeriija váldoluohkkái.
Sámedikki evttohan mearreruhtadárbu sámegielat sosiála- ja dearvvašvuođabálvalusaid várás lei jahkái 2013 oktiibuot 1,8 miljon euro.
Mearreruđát juohkašuvve sámeguovllu gielddaid gaskkas čuovvovaččat:
Eanodaga gieldda sámegielat sosiála- ja dearvvašvuođabálvalusaid ja beaivedivššu dorvvasteapmái oktiibuot 87 921,86 euro:
- Sámegielat dearvvašvuođadivššár 9 600 €
- Sámegielat lagašdivššár 28 725 €
Anára gieldda sámegielat sosiála- ja dearvvašvuođabálvalusaid ja beaivedivššu dorvvasteapmái oktiibuot 256 314,75 euro:
- Anára girkosiidda davvisámegielat beaiveruovttujoavkku doaimma dorvvasteapmi 28 125 €
- Avvila davvisámegielat joavkobearašbeaiveruovttu doaimma dorvvasteapmi 16 875 €
- Nuortalašgielat ruovttubálvalusbargi Čeavetjávrri guovllus 29 100 €
- Sámegielat lagašdivššár, Männikkö bálvalanruoktu, ossodat Sárrit 30 600 €
- Sámegielat lagašdivššár, Männikkö bálvalanruoktu, ossodat Luomi-Jokŋa 30 600 €
- Sámegielat lagašdivššár, dearvvašvuođaguovddáš 20 400 €
- Nuortalašgielat gilibargi Čeavetjávrri guovllus 23 663,25 €
Soađegili gieldda sámegielat sosiála- ja dearvvašvuođabálvalusaid dorvvasteapmái oktiibuot 45 092,89 euro:
- Sámegielat lagašdivššár boarrásiidfuolahussii 33 547,50 €
- Sámegielat gilibargi, Vuohčču 11 545,39 €
Ohcejoga gieldda sámegielat sosiála- ja dearvvašvuođabálvalusaid ja beaivedivššu dorvvasteapmái oktiibuot 210 670,50 euro:
- Sámegielat beaivedivššu doarvvasteapmi Ohcejoga girkosiiddas 46 875 €
- Sámegielat dearvvašvuohtadivššár 24 357,50 €
Ima Aikio- Arianaick ja Miro Mantere johtiba miessemánus diktakonseartamátkkis Roavvenjárggas Ohcejohkii.
Ima lohká ođđa ja boares divttaidis sámegillii ja Miro lávlu oasi teavsttain suomagillii.
Son čuojaha ja duddjo divttaide jietnamáilmmi, mii doalvu geasis giđđii.
Ima Aikio-Arianaick ja Miro Mantere ovttasbargu álggii golmma jagi áigi, go Ima ozai heiveheaddji Ima hutkosat-mánáidskearrui.
Ovttasbargu lea joatkašuvvan dan maŋŋáge.
Ima ja Miro goalmmát oktasaš prošeakta lea “ Beaivváš čuohká gaba ” - diktamusihkkaduodji, mas oasi beassá gullat sudno diktamusihkkaturneas.
” Beaivváš čuohká gaba ” riegádišgođii guovtte jagi áigi, go Miro dáhtui Ima čállit oanehis divttaid musihkkaduojis vuođđun.
Jagis ihte masá 200 divtta, main oasáža Ima čohkkii “ Beaivváš čuohká gaba ” várás.
Divttat dolvot geasis giđđii.
Miro diktá Ima divttaid dolvvodit iežas ja dasto son hukse jietnamáilmmi, mas luondu, musihkka ja divttat šaddet oktan ollisvuohtan.
Diktačálli Ima Aikio-Arianaick lea almmustuhttán vihtta diktagirjji, main Suonat-girji ilbmá dán giđa dárogillii.
Jo ovdal dat lea jorgaluvvon suoma-, eaŋgalas-, duiskka- ja ungáragillii.
Son lea čállán maid guokte mánáidgirjji ja sániid Ima ipmašat ja Ima hutkosat - mánáidskearruid lávlagiidda.
Dasa lassin buolbmatjávrelaš Ima dahká filmmaid ja musihkkavideoid.
Jietnadáiddár ja musihkkár Miro Mantere musihka lea váttis heivehit mange kategorijai.
Dábálaš čuojanasaid lassin son čuojaha vaikko gáhkkolihtiin dahje hivssetgusttain.
Son dahká live-jienaid, bádde daid dađistaga ja bidjá gullot daid badjebadjálaid, mas dasto šaddá musihkka.
Aiddo son lea buktán diekkár live-looping vuogi Supmii.
Su bargobájiid vuođđojurddan lea, ahte buohkat máhttet čuojahit ja dahkat musihka.
Sámedikki hálddašan SaKaste – Sámiid sosiála- ja dearvvavuođabálvalusaid ovddidan-ráhkadus– fidnu lágida goalmmát geardde sámiid boarrásiidbarggu ovddidanbeivviid.
Fidnus ovddiduvvojit sámegielat bálvalusfálaldagat ja sámegiela ja kultuvrra vuhtii váldi doaibma-geavadagat sihke nannejuvvo bargoveaga máhttin.
Ovddidanbeivviid ja boarrásiidbarggu ovddideaddji-áššedovdijoavkobarggu vuođul fidnus ráhkaduvvo sámiid boarrásiidbarggu bargoneavvokássa, mii sisttisdoallá ávžžuhusaid ja doaibmamálliid sápmelaš boarrásiidbarggu bargiide.
Sámiid boarrásiidbarggu goalmmáŧ ovddidanbeivviid fáddán leat: Olmmošárvosaš boarisvuohta.
Maid gohcineiseválddit eaktudit sosiálafuolahusa ássanbálvalusain ?.
Sápmelaš ahkeolbmuid bálvalan- ja lágádusorrun sámiid ruovttuguovllus– Sámegiela ja kultuvrra vuhtii váldin lágádus- ja orrunbálvalusain.
Vihkkehallanvuloš stáhtadoarjaga dehalaš kriteara lea ovddidit ja bajásdoallat máŋggabealat dáidda- ja kulturfálaldaga, nannet váldegottálaččat iešguđetlágan dáiddasurggiid, ovddidit rikkavuložiid dásseárvosaš ja ovttaveardásaš oasálašvuođa ja oassálastima kultuvrii.
Guovttebeaivvat dáhpahus šaddá mánáid- ja nuoraidbeaivvis oktan bargobajiiguin ja mánáidkonsearttaiguin, musihkkasemináras, iešguđetlágan konsearttain sihke sámemusihkii vuodju klubba-eahkeđiin.
Jagi 2013 Ijahis idja temá lea ” Buolvvat ”, man vuođđojurddan lea buktit iešguđege buolvvaid ovddasteaddji sámemusihka čehpiid oktii sihke doibmet iešguđet ahkásaš sápmelaččaid kulttuvrralaš deaivvadanbáikin.
Dáhpáhus lea áidna sámemusihkkafestivála oba Suomas ja okta mearkkašahtti Davvi-Lappi geassedáhpáhusain.
Lassidieđuid Ijahis idja-dáhpahusas:
Sámekulturguovddáš Sajosis ordnejuvvo máilmmi beakkánamos dáiddáriidda gulli Nils-Aslak Valkeapää, Áillohačča, ávvudankonsearta 9.11.2013.
Konsearttas muittašat Áillohačča eallinbarggu ja karriera.
Konsearta, mii ordnejuvvo 70-jagášávvudanjagi gudnin, buktá oktii joavkku juoigiid ja musihkkáriid, geaiguin Áillohaš dagai guhká oktasašbarggu eallimis áigge.
Konsearta lea musihka ja visuálalašvuođa váikkuheaddji ollisvuohta.
Sáles oktii suddet oktii Nils-Aslak Valkeapää juigosat, čuovgagovat sihke su divttat.
Konseartta dáiddalaš jođiheaddjin doaibmá komponista ja musihkkár Seppo Paroni Paakkunainen.
Lassin čiegusguossit " Áillohačča verddet ".
Konseartta ordnejit oktasašbarggus Máilmmi musihka guovddáš / Etnočuodjá !
, Dáidaga ovddidanguovddáš / Lappi guovlodoaibmabáiki ja Sámediggi / Sámemusihkkaguovddáš.
Lassidieđut konsearttas:
Ijahis idja 10-jagašávvudemiid oaiveloaiddasteaddji lea Niko Valkeapää
Ijahis idja eamiálbmogiid musihkkadáhpahus doallá logijagašávvudemiid Anára girkosiiddas 16.–18.8.2013.
Festivála oaiveloaiddasteaddjin lea dán jage Niko Valkeapää musihkkajoavkkuinnis.
Valkeapää lea okta riikkaidgaskasaččat buoremusat menestuvvan sámeartistain ja lea gieskat (2012) almmustahttán guokte ođđa albuma, Gusto ja ÄÄ.
Valkeapää musihkka fáŋge guldaleaddjis vuojulduvvat čáppa melodiijaide, dohppejeaddji gitárrariffaide ja guldalit sániid, mat gieđahallet otnáža albmonemiid.
Niko Valkeapää musihkkajoavkkuinnis loaiddasta Ijahis ijas iežas konsearttas, mii lágiduvvo Sámekulturguovddáš Sajosa auditorias bearjadaga 16.8. dmu 20.
Buolvvat-temái vuodjut Ijahis ija 10-jagašávvudankonsearttas ja eará sámeartistaid konsearttat prográmmas leat máŋggat.
Dáhpáhusa eamiálbmotguossit bohtet dán jagi Chukotkas, Siperias.
Festiválas gullat maiddái árbevirolaš juigosa, livđe sihke leudda.
Mánáide ja nuoraide lea ordnejuvvon dáhpáhusbeivviid áigge iežas prográmma, dego musihkkabargobájit ja eará jođihuvvon doaibma.
Ijahis ija árbevirolaš, buohkaide rabas musihkkaseminára ordnejuvvo Sámemusea Siiddas.
Maiddái festiválaklubbat ivdnejit dáhpáhusa sáme nuoraidkultuvrii deattuheaddji sisdoaluinneaset.
, Sámediggi, Sámi oahpahusguovddáš, Sámemusea Siida, Giellagas-instituhtta, Anára gielda, Dáidaga ovddidanguovddáža Lappi doaibmabáiki, Yle Sápmi, Hotealla Kultahovi ja Restauraŋŋa Galla.
Stipeanddat juhkkojuvvojedje oktiibuot guđa ođđa stuđentii, geat leat čađahan sámegiela iskosa stuđeantadutkosis, 13 vuođđooahpahusa čađahan oahppái ja golmma Sámi oahpahusguovddážis válmmaštuvvan oahppái.
Eanodaga logahat: Juhán-Tuommá Magga (davvisámegiella) ja Kiia Näkkälä (davvisámegiella)
Avvila logahat: Gabriela Satokangas (davvisámegiella), Matias West (davvisámegiella) ja Sunna Kokkonen (davvisámegiella)
Ohcejoga sámelogahat: Tommi Länsman (davvisámegiella)
Čeavetjávrri skuvla: Hannele Fofonoff (nuortalašgiella)
Vuohču skuvla: Sunna Nikodemus (davvisámegiella)
Heahtá badjeskuvla: Niki Kumpulainen (davvisámegiella), Anni-Sofia Löf (davvisámegiella) ja Fiia Kimmel (davvisámegiella)
Ohcejotnjálmmi skuvla: Tuomo Laiti (davvisámegiella)
Aleksanteri Kena skuvla, Soađegilli: Saku Puotiniemi (davvisámegiella) ja Miikka Ämmälä (davvisámegiella)
Maikkula skuvla, Oulu: Ante Veijola (davvisámegiella)
Pohjankartano skuvla, Oulu: Inka Ryhänen (davvisámegiella)
Ijahis ija mánáid ja nuoraid beaivái almmuheapmi nohká 31.5.2013
Beaivvi prográmmas leat musihkkabargobájit ja Ijahis ija násttážat - konsearta, gos mánáin ja nuorain lea vejolašvuohta čájehit iežas máhttima dáiddašlájas fuolakeahttá festiválaarenas.
Dáhpáhusat leat ordnejuvvon Anáris, sámekulturguovddáš Sajosis.
Dán rádjai Ijahis idjii mánáid ja nuoraid beaivái leat boahtán bures dieđiheamit birra oppa Sámi guovllus.
Maŋálgihtii almmuheamit eai váldo vuhtii.
Sápmelaččat leat Eurohpa uniovnna guovllu áidna eamialbmot.
Sápmelaččaid eamiálbmotsajádat lea nannejuvvon Suoma vuođđolágas.
Eamiálbmotkritearat vuođđuduvvet riikkaidviidosaš bargoorganisašuvnna, ILO, soahpamuššii nummir 169.
Soahpamuša mielde iehčanas riikkain orru álbmogiid doallat eamiálbmogin, go sii nállašuvvet álbmogis, mii riikka váldima dahje orruma álggaheami dahje dálá riikkarájáid šaddama áigge orui rikkas dahje dan eatnandieđalaš guovllus, masa riika gullá.
Eamiálbmot ii maiddái leat mearrideaddji dilis iežas orrunguovllustis.
Eamiálbmot galgá ieš doallat iežasa dakkárin.
Eamiálbmot lea ferten seailluhit vuoigatvuođalaš dilis fuolakeahttá visot dahje oasi iežas sosiálaš, ekonomalaš, kulturlaš ja politihkalaš institušuvnnain.
Suomas sápmelašvuohta lea meroštallojuvvon sámediggelága goalmmát paragráfas (3 §) ja dan váldovuođustussan lea sámegiella.
Lága mielde sápmelaš lea olmmoš, guhte doallá iežas sápmelažžan eaktudemiin ahte son dahje aŋkke okta su vánhemiin dahje máttarvánhemiin lea oahppan sámegiela vuosttas giellan.
Suomas hállet golbma sámegiela: davvi-, anáraš ja nuortalašsámegiela, mat buot leat áitatvuložat.
Suomas statistihka ráhkadeapmi etnihkalaš boahtimuša vuođul lea heaggadiehtolága mielde lágaheapme juos doaimmain ii leat mearriduvvon namalassii lágas.
Suoma sámediggelága § 23 mielde sámediggi doallá válgalogahallama sápmelaččain.
Válgalogahallama birra ii sáhte mieđihit dieđuid go sámedikki stivrra lobiin statistihka- ja dutkamušdárkkuhusa várás.
Sámedikki válggaid oktavuođas čoaggit statistihka sápmelaččaid lohkomearis ruovttuguovllu gielddain, ruovttuguovllu olggobealde ja olgoriikkain.
Statistihkka lea dárkkimus diehtu Suoma sápmelaččaid lohkomearis.
Álbmotregisttardiehtovuogádahkii sáhttá almmuhit iežas eatnigiellan sámegiela.
Vuogádat ii velá sirre iešguđet sámegielaid.
Suomas leat sullii 10 000 sápmelačča.
Sis badjel 60 proseantta orrot juo ruovttuguovlluset olggobealde, mii ásaha sámegielat oahpahussii, bálvalusaide ja dieđusirdimii ođđalágan gáibádusaid.
Sápmelaččat orrot árbevirolaš orrunguovlluinneaset Suomas, Norggas, Ruoŧas ja Ruoššas.
Buohkanassii sápmelaččat leat oktiibuot 75 000-100 000.
Eanemusat sápmelaččat leat Norggas.
Gávpotorrun lea váikkuhan buot sámeservošiidda ja sihke Norgga ja Ruoŧa oaivegávpotguovlluin dego Suomasge lea stuorra sápmelašservvodat.
Sápmelaččaid lohkomearri lea lassánan jagis 1992 jahkái 2011 55 proseantta.
Gáldu: Sámediggeválggain ja sámeparlameantta válggain čohkkejuvvon statistihkat
Buolvvat ovttas Anára Ijahis ija 10-jagi ávvufeastas
Eamiálbmogiid musihkkadáhpáhus Ijahis ija 10-jagiávvudoaluid olles prográmma almmustahttojuvvo otne.
Ávvujagi temán lea Buolvvat ja festivála prográmmafálaldat lea ain maŋggabealát.
Konseartas sámimusihkariid sierra buolvvat loaiddastit seamma lávddi alde sámemusihka klassihkkariid ja ođđasut bihtáid.
Solistain konseartas lea okta sámemusihka stuoramus násttiin Niko Valkeapää, luohteárbevieru čeahppi Niiles-Jouni Aikio, dovddus sámemusihkar Annukka Hirvasvuopio-Laiti ja nuorra buolvva ovddasteaddji ohcejohkalaš lávlu Sunna Länsman.
Konsearta čuojaheamis vástida Ijahis idja joavku, man jođiheaddjin lea guhkesáigásaš musihkar Janne Lappalainen.
Ijahis ija prográmma lea vejolaš čuovvut maiddái live-streama bokte interneahtas.
Mannan jagi streama čuvvo sullii 900 geahči birra máilmmi.
Eahkeda álggaha Angelit, geat jagis nubbái rohttejit olbmuid fárrui geasuheaddji dánsunritmmain, juoigamiin ja virkos loaiddasteamiin.
Eahkeda joatká Sápmi ja Chukotka - konsearta, mas gullat árbevirolaš luođi, livđe ja leudd ja oahpasmuvvat Veronica Usholik ja Ener-dánsunjoavkku bokte chukotkalaš čottalávlla- ja dánsunárbevieruide.
Ijahis ija guldaleaddjiid bidjá johtui Mihá ja gievrra - bihtáin Suoma Sámisge dovddusin boahtán Lovisa Negga.
Prográmma loahpaha Norgga joavku Intrigue, man musihkas juoigan laktása áidnalunddot vugiin hardrockii.
Bearjadaga mánáid- ja nuoraidbeaivvi Ijahis ija násttážat - konseartas mánáid ja nuoraid iežaset loaiddasteamiid lassin gullat earret eará Máret Hildur Stueng joavkkuinis ja festivála eamiálbmotguossi, chukotkalaš Veronica Usholik.
Eahket joatkašuvvá ČSV - festiválaklubbas, man váldonástin lea Niiles-Jouni Aikio.
Siiddas lágiduvvo lávvardaga árbevirolaš Ijahis ija musihkkaseminára, man sáhkavuorut laktásit Buolvvat gávnnadit temái.
Lávvardaga klubba eahkedis norggabeal Sámi DJ-duo DJ Šielat čuojaha sápmelaš skearromusihka festiválagussiid illun.
Lappi gámmirsinfoniakonsearta " Kvaliteahtta Gaska-Eurohpas " Sajosis bearjadaga 6.9.2013 dii 19.
Fiinna vejolašvuohta návddašit gámmirmusihkkas buoremus ruškki áigge.
Roavenjárgga gávppoga girjeráju Lappi-ossodat / Suoma sápmelaččaid erenomašgirjeráju " Nils-Aslak Valkeapää - 70 jagi riegadeamis " - čájáhus buktá ovdan mán mánggabealát dáiddár ja váikkuheaddji Nils-Aslak Valkeapää lei máŋgga eallima suorggis.
Sámediggi almmuha ohcanláhkai kulturčálli virgesadjásašvuođa
/ IV-II mielde (vuođđobálká 2 437,04 – 2 540,57 euro / mb).
Ođđa oahppagirjjit almmustuvve
Vuođđooahpahusa davvisámegielat goalmmátluohkálaččat ožžot geavahussii ođasmahtton eatnigiela oahppagirjji
ja viđátluohkálaččat oskkoldaga ođđa oahppagirjji
Lassin almmustuvve ođđaprentosat anárašgielat duodjegirjjis
, davvisámegielat eatnigiela oahppagirjjis
Eatnigiela goalmmát luohká oahppagirjji Gollegiellan 3 lea Kaaren Kitti ráhkadan.
Girji vuođđuduvvá sámi muitalanárbái ja sámegielat girjjálašvuhtii.
Oskkodaga oahppagirji Násti 5 ja dasa gulavaš seammanammasaš bargogirji leat jorgalusat Kustannusyhtiö Otava olggosaddán Tähti - nammasaš oahppagirjjis ja bargogirjjis.
Sámegielat jorgalusaid lea bargan Anu Katekeetta.
Ráiddus lea ovdal almmustahtton guđát luohká oahppagirji ja bargogirji.
Ella Sarre anárašgielat Anaraš pivtâstem - girjjis almmustahttui nuppi preanttus.
Vuosttas preanttus, mii almmustahttui jagi 2012, vuvdui jođánit lohppii.
Davvisámegielat áppesa Min meahci máidnasat dahkkin lea Inga Guttorm / Oahptii Iŋgá ja govvaráhkadeaddjin lea Salli Parikka.
Ráidui gullet áppesa lassin sierra bargogirjjit čakča- ja giđđalohkanbajiid várás.
Toivo West čállin 5-6 luohkáid eatnigiela oahppagirjjis almmustuvai dál nubbi preanttus.
Buot girjjit leat oažžumis Sámekulturguovddáš Sajosis sámedikki skuvlen- ja oahppamateriáradoaimmahagas ja Sámi Duodji gávppis.
Girjjiid sáhttá diŋgot šleađgapoasttain info (at) samediggi.
Lassidieđut dás.
SaKaste- Sápmelaččaid sosiála- ja dearvvasvuohtabálvalusaid ovddidanráhkadus – fitnu bohtosiid ovdanbuktin ja loahpahusseminára ordnejuvvo Anáris čakčamánu 20. beaivve.
Semináras sáhkavuoruid dollet ee. Sámediggi ovddasteaddji saamelaiskäräjien edustaja, europarlamentihkkár Sirpa Pietikäinen Eurohpá parlameanttas, veahkkeossodathoavda Olli Kerola Sosiála- ja dearvvasvuohtaministeriijas, prográmmahoavda Leena Meriläinen Davvi-Suoma Kaste-fidnus, rektor Liisa Holmberg Sámi oahpahusguovddážis, sosiálaráđđi, doaimmajođiheaddji Ristenrauna Magga Sámi Soster rs:s ja rabasbálvalusa hoavda Mirja Laiti Anára gielddas.
SaKaste lea Davvi-Suoma máŋggasuorggat sosiála- ja dearvvasvuohtabálvalusat – ovddidanráhkadus ja doaibmamálliid ásaiduhttin Davviguovllu Kaste – PaKaste II – fidnu oassefidnu.
Fidnus ovddidedje ja ásaiduhte sosiála- ja dearvvasvuođafuolahusa oktasaš doaibmamálliid, maid sisdoallun ledje sápmelaš boarrásiid- ja árrabajásgeassinbargu.
Ovddideaddjiáššedovdijoavkkuid barggu vuođul buvttaduvvui Sápmelaš boarrásiidbarggu bargoneavvokássa, www.kuati.fi - sámegielat árrabajásgeassinbargiid materiálabáŋkosiidu ja Sápmelaš árrabajásgeassima árgga geavadagaid ofelaš.
Daidda fidnu buvttadusaide sáhttá oahpásmuvvat báikki alde plakáhtačájáhusa ja multimediačájáhusaid hámis.
Sámediggi ohcá doaimmahatčálli sadjásačča ekonomiijakantuvrii
Sámediggi ohcá doaimmahatčálli sadjásačča ekonomiijakantuvrii.
Bargu álgá dalán ja bistá 30.11.2013 rádjai, vejolaččat guhkibutge.
Doaimmahatčálli váldobargun lea fuolahit sámedikki rehkegiid ja bálkkáid máksimis.
Juos leat beroštuvvan barggus, váldde oktavuođa sámedikki hálddahushoavda Juha Guttormii, tel. 010 839 3102.
Bileahtaid vuovdin Nils-Aslak Valkeapää ávvukonsertii lea álgán
Nils-Aslak Valkeapää, Áillohaš (1943–2001) dovdojuvvo sámi luohteárbevieru ođasmahttin, govvadáiddárin ja girječállin.
Dán jage Nils-Aslak Valkeapää riegádeamis lea gollan 70 jage ja konsearttas, mii lágiduvvo ávvujagegudnin, muittašuvvo Valkeapää eallinbargu ja karriera.
Konsearta čohkke oktii juoigiidja musihkkariid, geaiguin Valkeapää dagai guhká ovttasbarggu.
Konsearta lea musihka ja visuálalašvuođa dovduičuohcci oppalašvuohta.
Sáles oktii giessasit Nils-Aslak Valkeapää luođit, govat ja maiddái sudivttat.
Konseartta dáiddalašjođiheaddjin doaibmá komponista ja musihkar Seppo Paroni Paakkunainen.
Johan Anders Bær lea kárášjohkalaš juoigi guhte barggai guhká ovttasbarggu Nils-Aslak Valkeapääin, oassálastimiin máŋggaide Áillohačča turneaiddaja báddenprošeavttaidda.
Ulla Pirttijärvi-Länsman ja Niko Valkeapää gullaba fas sámemusihka ođđabulvii, mii váldá váikkuhusaid Nils-Aslak Valkeapää dáidagis iežas buvttadeapmái.
Konseartta musihkas vástida Áillohaš Doahkki, masa Paroni Paakkunainen lea čohkken musihkariid geat leat barganovttasbarggu Nils-Aslak Valkeapääin.
Konseartalágiduvvo maiddái Savoy-teáhteras, Helssegis 7.11.2013 Etnosoi !
- festiválaoktavuođas.
Konseartabileahtat Anára ja Helssega konsearttaidda leat vuovdinláhkai Bileahttabálvalusas www.lippupalvelu.fi.
Bileahtat leat vuovdinláhkai ráddjejuvvon mearri uvssa luhtte ovdalkonseartta.
Konseartta lágidit ovttasbarggus Máilmmi musihkaguovddáš/Etnosoi !
, Dáidagaovddidanguovddáš, Lappi guovlodoaibmabáiki ja Sámediggi / Sámemusihkkaguovddáš.
Lassidieđut: Anna Näkkäläjärvi-Länsman, Dáidagaovddidanguovddáš, sámekultuvrraleanadáiddár, anna.
fi, tel. +385295330 856 ja Anu Magga, Sámediggi, Sámemusihkkaguovddáža plánejeaddji, anu.
Nils-Aslak Valkeapää, Áillohaš,(1943–2001)dovdojuvvo sámi luohteárbevieru ođasmahttin, govvadáiddárin ja girječállin.
Konsearta čohkke oktii juoigiid ja musihkkariid, geaiguin Valkeapää dagai guhká ovttasbarggu.
Konseartta musihkas vástida Áillohaš Doahkki, masa Paroni Paakkunainen lea čohkken musihkariid geat leat bargan ovttasbarggu Nils-Aslak Valkeapääin.
Konsearta lágiduvvo maiddái Savoy-teáhteras, Helssegis 7.11.2013 Etnosoi !
Konseartta lágidit ovttasbarggus Máilmmimusihkaguovddáš/Etnosoi !
Musihkka sámegielat oahpahusas ja bajásgeassimis– skuvlenbeaivvit
Skuvlenbeaivvit addet sihke teoriijadieđuid fáttás ja geavada vásáhusaid musihka sierralágan vejolašvuođain bajásgeassimis ja oahpahusas.
Oassálasti oažžu musihkai gulavaš ođđa ideaid iežas barggu doarjjan.
Skuvlenbeaivvit leat dárkkuhuvvon bajásgeassima ja oahpahusa ámmátolbmuide, geat geavahit barggus sámegiela.
Skuvlenbeivviid oassálastimearri lea ráddjejuvvon, 16 vuosttasin almmuhan olbmo čáhket skuvlemii fárrui.
Álmmuheapmi 25.9 rádjai.
Lassidieđut ja álmmuheamit:
Sámenuoraid dáiddadáhpáhus 2014 ordnejuvvo Soađegilis
Sámenuoraid dáiddadáhpáhus 2014 ordnejuvvo Soađegili girkosiiddas.
Dáhpáhusbáikin boahtá leahkit Soađegili ođđa valáštallanhálla girkosiidda guovddážis.
Sámediggi ordne dáhpáhusa ovttasbarggus Soađegili gielddain.
Sámedikki skuvlen- ja oahppamateriálalávdegoddi oahpásnuvai ođđa valáštallanhállii ja mearridii dáhpáhusa ordnemis Soađegilis čoahkkimistis čakčamánu 23. beaivve.
Dáhpáhus ordnejuvvo juogo vahkus 12 dahje 13.
Dáhpáhusa riikka dási temás, mii lea dánsun, leat gávdnamis dárkilut dieđut siidduin http://sottiisimoves.fi/saannot_sa /.
Dáhpáhussii árbevirolaččat gullevaš sámi kultuvrii laktáseaddji temás ii leat vel mearriduvvon.
Skuvlen- ja oahppamateriáladoaimmahat váldá vuostá evttohusaid, maid sáhttá dahkat golggotmánu 25. beaivvi rádjái.
Lassedieđut dáiddadáhpáhusas dás.
Sámegielat leat suoma-ugralaš gielat ja nuortamearasuopmelašgielaid (dego suoma ja estta) gáidan fuolkegielat.
Sámegielas ja suomagielas leamašan oktasaš vuođđogiella.
Gielat leat sierranan sullii 3500- 3000 jagi dassái.
Suomas hállojuvvon sámegielain davvisámegiella gullá oarje giellajovkui.
Davvisámegiella lea stuorámus sámegielain ja dan hállet eatnigiellan Suoma lassin Norggas ja Ruoŧas.
Suomas davvisámegielas lea nuorta- ja oarjesuopmanat.
Nuorta giellajovkui gullet anárašgiella ja nuortalašgiella.
Nuortalašgiela árbevirolaš hállan-guovllut leat Suoma lassin Norggas ja Ruoššas, eatnigiellan dan hállet dušše Suomas.
Ruoššas hállet darjje- ja gielddasámegiela.
Ruoŧas ja Norggas hállet maiddái lulli-, biđon- ja ubmisámegiela.
Suomas hállojuvvon sámegielat leat iežas gielat.
Guđege gielas lea iežas ortografiija dahjege čállinvuohki.
Davvisámegiela ortografiija nannejuvvui 1979 sámekonfereanssas ja oaččui virggálaš sajádaga jagi 1979.
Anárašgiela ortografiija oaččui virggálaš sajádaga jagi 1996 sámekonfereanssas.
Gielat leat oktasaš vuođđohámisteaset fuolakeahttá nu earáláganat, ahte galgá hállat sierra gielain.
Váikko eará sámegielat leatge gávcci, dat leat seamma vuođđogielas šaddan ja muittuhit gáiddusit nuppiideaset.
Oktasaččat hállojuvvo buot sámegielain oktan giellan, daningo sierra gielain fuolákeahttá sámit leat okta ja oktilaš álbmot.
Sámegiela gáhtte Ruoŧas, Norggas ja Suomas iežas sierraláhkaásahus.
Ruoššas sámegielas ii leat virggálaš sajádat ja giela boahtteáigi lea eanemusat áitatvuloš.
Buot sámegielat leat áitatvuložat, unnimus sámegielat leat hui áitavuložat.
Áitatvuložinšaddama ovdáneapmi oažžui áigái Ruoššas áhkkilsámegiela jávkama dan maŋimuš hálli jápmima maŋŋá 1990-logus.
Nuortalašgiella lea maiddái váras jávkat Ruoššas.
Nuortalašgiela hállit leat Ruoššas šat dušše muhtun eallimin.
Nuortalašgiella lea geavadis jávkan Norggas.
Suomas nuortalašgiella ja anárašgiellla ledje hui áitatvuložat ja váras juoba jávkat 1990-logus.
Gielaid ealáskahttindoaimmat leat ožžon giela hálliid lohkomeari stuorrut.
Ealáskahttindoaimmain fuolákeahttá leat ain hui áitatvuložat.
Sámegiella lea sámekultuvrra dehalaš oassi.
Sámegiella ii leat dušše gulahallangaskaoapmi, muhto dat čájeha sámekultuvrra, dan árvvuid, ealáhusaid, luondogaskavuođa ja birrasa duođalašvuođa.
Sámekultuvrra luondočanusvuohta oidno erenoamážit sámegielas.
Iešguđege sámegielain leat erenoamáš ja viiddis lundui ja ealliide gulavaš iežas sierraterminologiija.
Sámegiella lea earálágan eará suomaugralašgielaid ektui giellaoahpa dáfus ee. nu, ahte sámegielain lea ovttaidlohku, guvttiidlohku ja máŋggaidlohku.
Sámegielain lea maiddái dárkkes ealáhusaide gulavaš sierraterminologiija: boazodollui, guollebivdui, bivdui ja dujiide gulavaš.
Sámegiella ja dan sierraterminologiija lea sámiid árbevirolaš dieđu oassi.
Suomas sámegielaid áitavuložinšaddama ovdáneapmi jođálmuvai 1900-logu álggu rájes.
Sámegiella ii lean Suomas dohkkehuvvon giella ja sámiid boađedettiin oahppogeatnegasvuođa biirei oahpahus, skuvlagivssideapmi ja váldokultuvrra deatta dagahedje bággogielamolsumii sámegielas suomagillii máŋggain bearrášiin.
Sámegiela geavaheapmi ii atnojuvvon servodaga dáfus dohkálažžan ja sámiid vealahedje sin kultuvrra, boahtimuša ja giela geažil.
Servodatlaš deaddagis fuolákeahttá sámegiella seaillui eanáš oasis bearrášiin eatnigiellan.
1990-logus álggahedje aktiivalaš sámegielaid ealáskahttindoaibmabijuid ja giela máhcaheami gielaset massán sogaide giellabeasse-doaimmaid mielde.
Beaktilis ealáskahttindoaimmat leat lihkostuvvan doalahit unnit anáraš- ja nuortalašgiela heakkas, iige gielaid jávkan leat šat áittan.
Dávvisámegiela uhkkida sámiid eretfárren ja erenoamážit ravdáguovlluin, dego Lappi bálgosis ja Eanodagas, giela boahtteáigi ii leat doarvvastuvvon.
Sámegiela boahtteáigi ii leat goit dorvvastuvvon.
Sámeealáhusat doalahit árbevirolaš sámegiela geavahanbirrasiid.
Stuorámus sámiid ruovttuguovllu olggobeale sámečoahkkebáikkiin leat Roavvenjárga, Oulu ja oaivegávpotguovlu.
Indikáhtora gáldun leat sámeparlameantta ja sámedikki válggain čoggojuvvon statistihkka sihke sáme ráđi čoaggin statistihkka jagis 1962.
Jagi 2011 sámediggeválggaid oktavuođas statistihkka ii čoggojuvvon.
Statistihkaid mielde sámiid lohkomearri lea lassánan jagis 1962 jahkái 2007 158 %.
Sámegiela vuosttas giellan hálliid lohkomearri lea fas luoitán seamma áiggis 16 %.
Go jagi 1962 sámegiela vuosttas giellan hálle sulli 75 % sámiin, jagis 2007 šat 26 % sámiin hálle sámegiela vuosttas giellan.
Jagis 2011 juo 65 % sámiin orro ruovttuguovllu olggobealde.
Gielddaid mielde geahčadettiin jagiid 1970-2007 oasil sámiid lohkomearri lassánan 3,4 % muhto sámegiela vuosttas giellan hálliid lohkomearri lea luoitán vádjit 17 %.
Anára gielddas sámegiela vuosttas giellan hálliid lohkomearri lea geahppánan 24 % vaikko sámiid lohkomearri lea lassánan seamma áigodagas vádjit 6 %.
Ohcejoga gielddas, Suoma áidna sápmelašeanetlohkugielddas sápmelaččaid lohkomearri lea geahppánan sullii 22 % ja sámegiela vuosttas giellan hálliid lohkomearri lea luoitán vádjit 35 %.
Soađegili gielddas sápmelaččaid lohkomearri lea lassánan 113% ja sámegiela vuosttas giellan hálliid lohkomearri vádjit 79 %.
Soađegili gielda lea sámiid ruovttuguovllu gielddain olmmošlogu dáfus stuorámus gielda ja áidna stuorrugielda, gosa fárrejuvvo maiddái eará sajis sámiid ruovttuguovllus.
Soađegili gieldda oasil gažaldagas lea maiddái fárren sámiid ruovttuguovllu olggobeallai, daningo eanášoassi fárredeamis lea dáhpáhuvvan gieldaguovddážii, ii Lappi bálgosa guvlui.
Skovádat 1 Sápmelaččaid lohkomearri ja 1 ohppojun giella
Sámiid lohkomearri lassána dego maiddái suomagiela dahje eará giela vuosttas giellan hálliid lohkomearri.
Jagis 2007 šat 26 % sámiin halai sámegiela vuosttas giellan.
Sámiin sullii 19 % halai jagi 2007 davvisámegiela vuosttas giellan, 3 % anáraš giela ja vádjit 4 % nuortalašgiela.
Skovádat 2 Sámegiella vuosttas giellan sámiid ruovttuguovllus ja dan olggobealde
Davvisámegiela vuosttas giellan hálliin jagis 2007 orro ruovttuguovllus sullii 66 %.
Anárašgiela vuosttas giellan hálliin 72 % ja nuortalašgiela vuosttas giellan hálliin 65 %.
Davvisámegiela vuosttas giellan ruovttuguovllu olggobealde hálliid lohkomearri lea lassáneamin.
Statistihkaid mielde sámegiella lea gievrramus giella vuosttas giellan buot sámegielain ruovttuguovllus.
Suomas lea plánejuvvon jagi 2009 rájes sámegielaid ealáskahttinprográmma, muhto dan ollašuhttin sirdašuvvá čuovvovaš riikkabeivviide.
Sámegiella oaččui virggálaš sajádaga jagis 1992 sámi giellalága mielde.
Ođasmahtton sámi giellaláhka bođii fápmui jagis 2004.
Sámi giellaláhka guoská seamma láhkai davvi-, anáraš- ja nuortalašgiela.
Vuođđoláhkii váldui jagis 1995 (17.3 §) sámiide vuoigatvuohta doalahit ja ovddidit iežaset giela.
Áššiid divššodettiin sámiid ruovttuguovllus stáhta ja gielddaid virgedoaimmahagain, fitnodatlágádusain ja doaibmasajiin sápmelaččain lea vuoigatvuohta geavahit sámegiela.
Eiseváldi galgá fuolahit vuoigatvuođaid ollašuvvamis geavadis.
Sámiid ruovttuguovllu gielddain dušše Ohcejohka lea sápmelašeanetlohkugielda.
Anára gielda Suoma árbevirolaččat hállojuvvon gielaid dáfus soaitá leat okta Suoma eanemusat máŋggagielat gielda, dasgo doppe hállet suomagiela lassin buot golbma sámegiela ja sámi giellalága mielde bálvalusaid galgá ordnet buot golmma sámegillii.
Ollislaš čielggadus lága doaibmivuođas ii leat dan maŋŋá bargon.
Čielggadus čujuhii, ahte eiseválddiid sámegiela bálvalusat eai leat buorránan lága boahtima maŋŋá ja eanáš oassi bálvalusain ordnejuvvo jorgalusaid ja dulkoma vehkiin.
Máŋggain eiseválddiin lei maiddái negatiivalaš doaladupmi sámegiela vuostá ja bálvalusaid dolle duššin ruhtagollun.
Sámiid leat maiddái ávžžuhan geavahit suomagiela sámegiela sajis eiseváldeáššedikšumis.
Sámi giellalága ollašuvvama ja boahtteáiggi uhkkida gielaid doaladupmi sámegiela vuostá.
Sámediggi lea vuođđudan sámi gielladahku – bálkkášumi buoridit almmolaš atmosfeara sámegiela vuostá.
Bálkkášupmi juhkkojuvvo juohke nuppi jagi ja dan mieđiha sámi giellaráđđi.
Vuosttas bálkkášupmi mieđihuvvui Meahciráđđehussii, nubbi Eanodaga sámegielat beaiveruktui Miessái ja goalmmát bálkkášupmi mieđihuvvui jagis 2013 Yle Sápmái.
Sámegiela oahpahusa leat addán vuođđoskuvlla álgojagiid rájes.
Vuođđoskuvlaláhka ásahuvvui vuosttas geardde 1968 ja ásahus 1970.
Sámegielat oahpahus álggahuvvui Ohcejogas ja Anáris 1970-logu gaskkamuttus.
Sámiid ruovttuguovllus orru sámegielat oahppit galget vuođđooahpahuslága mielde oažžut vuođđooahpahusa eanáš sámegillii.
Buot sámiid ruovttuguovllu vuođđoskuvllat ja logahagat addet oahpahusa sámegillii.
Anárašgiela lea sáhttán čállit eatnigiellan 1998 jagi rájes ja nuortalašgiela 2005 jagi rájes.
Eaktodáhtolaš sámegiela oahpahus álggii sámiid ruovttuguovllu olggobealde Helssegis ja Soađegilis 1980-logu loahpas.
Soađegilis ja Roavvenjárggas oahpahus lea joatkašuvvan, muhto Helssegis oahpahus nogai 1990-logu lággus.
Oulus ja dan lagasguovlluin oahpahus álggahuvvui 2000-logu álggus.
Oahpahus ii leamašan boatkkaheapme.
Sámiid ruovttuguovllu olggobealde sámegiela oahpahit doaisttážii dušše vehá, muhto oahppiid lohku lea lassáneamin.
Oassi oahpahusas addo virtuálaoahpahussan.
Sámi oahpahusguovddáš lea Suomas áidna ámmátlaš oahppolágádus, mii addá oahpahusa maiddái sámegillii.
Dat lea vuođđuduvvon iežas lágain jagis 1993 ja dat lea oahpahus - ja kulturministeriija vuollážas oahppolágádus.
Dan bargun lea bálvalit sámiid ruovttuguovllu ja dan ealáhuseallima.
Suomas sámegiela sáhttá lohkat golmma universitehtas: Oulu, Helsset ja Lappi universitehtas Roavvenjárggas.
Sámegiela oahpahus álggii Oulu universitehtas jagi 1970 Suomagiela lágádusas.
Jagi 2001 vuođđuduvvon Oulu universitehta Giellagas-instituhtas lea riikkaviidosaš sierradoaibma sámegiela, kultuvrra ja dutkamuša ovddideaddjin.
Beaivedikšoláhkii lasihuvvui jagis 1981 čujuhus sámiid vuoigatvuhtii oažžut beaivedivššu sámegillii.
Sámiin lea vuođđolága vuođul iežas giela ja kultuvrra guoski iešráđđen, maid dikšu sámediggi.
Sámegiela ovddideapmi leage okta sámedikki dehalamos doaimmain.
Okta doaibmabaji njunušulbmil (nr 16) lea sámiid gielalaš ja kulturlaš vuogatvuođaid ollašuvvan oppa riikkas fuolakeahttá orrunbáikkis.
Sámedikki sámegiela doaimmahaga geatnegasvuohtan lea ee. fállat sámegiela jorgalanbálvalusaid.
Sámedikki doaibman lea maiddái lága 28 § mielde čuovvut sámi giellalága ollašuvvama sihke dahkat dárbbu mielde evttohusaid lága ollašuhttima ovddideapmin dahje dohkketmeahttun diliid vuigema dihtii.
Sámediggi galgá ráhkadit oktii válgabajis čilgehusa lága ollašuhttmis ja sámiid gielladiliid ovdáneamis riikkabeivviide (lága 29 §).
Sámediggi buvttada jahkásaččat sámegielat oahppamateriálaid, juolluda ruđa sámegielat sosiála- ja dearvvasvuohta sihke árrabajásgeassin- ja giellabeassebálvausaide sihke sámeservviide ja dáiddáriidda.
Sámedikkis leat giellajorgaleaddjit buot golmma sámegielas.
Sámediggi lea evttohan jámma, ahte sámediggi dárbbaša lassiresurssaid sámi giellalága ollašuhttima várás sámedikkis ja dan oppalaš ovddideapmai ja ollašuvvama čuovvumii.
Sámediggi oaččui dovddastusa artihkal 8(j) ollašuhttimis
Sámediggi ja Meahciráđđehus lágideigga 9.10.2013 Montrealas, Kanadas dollojuvvon biodiversitehtasoahpamuša artihkal 8(j)-bargojoavkku čoahkkima olis dáhpáhusa, mas buktojuvvui ovdan Akwé: Kon - rávvagiid heiveheapmi Suomas.
Siidodáhpáhusa fáddá gieđahalai Akwé: Kon – rávvagiid ja daid heiveheami Bátneduoddara meahcceguovllu dikšun- ja geavahanplánas.
Akwé: Kon - rávvagat leat dohkkehuvvon riikkaidgaskasaš biodiversitehtasoahpamuša čihččet oassebeallečoahkkimis jagi 2004.
Akwé: Kon - rávvagiid atnui váldin ollašuhttá soahpamuša mihttomeriid.
Suomas rávvagat gusket dušše sápmelaččaid.
Akwé: Kon bargojoavkku ságadoalli Heikki Paltto muitalii bargojoavkku barggus ja dan mearkkašumis. ”
Rávvagiid heiveheapmi lea deaŧalaš sápmelaččaide ja earenoamážit nuoraide.
Lea deaŧalaš, ahte rávvagat váldojuvvošit láhkaásaheapmái ”, Paltto muitalii.
Petra Magga-Vars, sámedikki stivrra lahttu, rabai dilálašvuođa vuohkkasit juoigamiin árbevirolaš juigosa, mii muitalii sámeduodjái gullevaš árbevirolaš dieđus beaskka goarrumis ja dan bargomuttuin.
Rahpansáhkavuorustis sámedikki ja álbmotlaš 8j-bargojoavkku ságadoalli Klemetti Näkkäläjärvi muitalii, makkár lea árbevirolaš dieđu dilli Suomas.
Näkkäläjärvi deattuhii, ahte artihkal 8 j ollašuhttin galgá dáhpáhuvvat stáhtaid ja álgoálbmogiid ovddastusorgánaid dievas ovttasbargguin ja áddehallamiin.
Petra Magga-Vars mieldáhpáhusas juoigamin sámeduoji birra.
Petra Magga-Vars, sámedikki stivrra lahttu, rabai dilálašvuođa vuohkkasit juoigamiin árbevirolaš juigosa, mii muitalii sámeduodjái laktáseaddji árbevirolaš dieđus beaskka goarrumis ja dan bargomuttuin.
Rahpansáhkavuorustis sámedikki ja álbmotlaš 8j-bargojoavkku ságadoalli Klemetti Näkkäläjärvi muitalii, mii lea árbevirolaš dieđu dilli Suomas.
Näkkäläjärvi deattuhii, ahte artihkal 8 j ollašuhttin galgá dáhpáhuvvat stáhtaid ja álgoálbmogiid ovddastusorgánaid dievas ovttasbargguin ja áddehallamiin. "
Lea deaŧalaš gullat riikkaidgaskasaš servošis oainnuid man láhkai artihkal 8(j) ollašuhttin lea ovdánan eará guovllus ja oainnuid das, man láhkai Suopma ja Suoma sámediggi leat barggus lihkostuvvan.
8j-artihkala ja dan ovddidanbarggu lea deaŧalaš doalahit ovdan riikka siste ja riikkaid gaskasaččat, dasgo dat lasiha maid deattu Supmii beavttálmahttit ja buoridit eanet ahte eanet sápmelaččaid luonddu máŋggahápmásašvuhtii gulli árbevirolaš dieđu suoji ", ságadoalli Näkkäläjärvi muitalii.
Sámediggi muitalii Suoma biodiversitehtastrategias sihke Suoma 8j-artihkala ollašuhttima várás vuođđuduvvon bargojoavkkus, mii iežas doaibmagovain sihke mearkkašahtti rollain, man sápmelaččat das leat ožžon, lea davviriikkain áidnaláhkásaš.
Nu sámediggi go Meahciráđđehusge buvttiiga ovdan iežaska duđavašvuođa rávvagiid doaibmamis sihke iežaska ovttasbarggu buorráneamis Akwé: Kon - proseassa mielde. "
Meahciráđđehus lea válmmaštallan ovttas sámedikkiin bissovaš málle Akwé: Kon - rávvagiid heiveheamis sámiid ruovttuguovllus stáhta hálddu vuloš eana- ja čáhceviidodagaid anu plánemis.
Málle lea jo váldojuvvon atnui ", Sanna-Kaisa Juvonen muitalii.
Birasčálli Inga-Briitta Magga
Akwé:Kon rávvagat suomagillii
Riikkaidgaskasaš artikla 8(j) bargojoavku evttoha eamiálbmogiid árbevirolaš dieđu suoji ovddideami
Sámedikki ovddasteaddjit oassálaste riikkaidgaskasaš artikla 8(j)-bargojoavkku gávccát čoahkkimii Montrealis.
Bargojoavkku barggu jođiha COP:a dohkkehan máŋggajahkásaš bargoprográmma artikla 8(j):a ollašuhttima várás.
Bargojoavkku bargun lea bargoprográmma ollašuhttin sihke čuovvovaš biodiversitehtasoahpamuša oassebeallečoahkkima artikla 8(j):a guoski mearrádusaid válmmaštallan.
Sámedikki ságajođiheaddji Klemetti Näkkäläjärvi, guhte oassálasttii bargojoavkku čoahkkimii juo goalmmát geardde, doalai čoahkkima dehalažžan. ”
Čoahkkimiin beassá buktit ovdan Suoma sámiid oainnuid, váikkuhit mearrádusbargamii, oažžut ođđa jurdagiid árbevirolaš dieđu suoji buorideapmin sihke lonuhit jurdagiid máilmmi sierra eamiálbmogiid gaskkas, ” ságajođiheaddji Näkkäläjärvi muitalii.
Čoahkkimii oassálaste buot sámedikki álbmotlaš 8(j)-bargojoavkku lahtut. ”
Álbmotlaš ollašuhttima ja boahttevuođa jurddašettiin lea erenomáš dehalaš, ahte nu máŋga sámedikki ovddasteaddji go vejolaš álbmotlaš 8(j)- bargojoavkkus oahpásma artikla 8(j):i ja dasa gulavaš riikkaidgaskasaš mearrádusbargamii ”, Näkkäläjärvi deattuha.
Suoma sámedikki ovddasteaddjit oassálaste čoahkkimii Suoma stáhta delegašuvnnas.
Čoahkkimiin Eurohpa Uniovnna lahttoriikkat geahččalit gávnnahit oktasaš oainnu koordinerenčoahkkimiin, maidda maiddái sámediggi oassálasttii. ”
Mii leamašat fárus válmmaštallamin Suoma oainnuid čoahkkima várás juo guhká ovdal aitosaš čoahkkima ja buktán iežamet evttohusaid ee. Suoma vástádusaide biodiversitehtasoahpamuša čállingoddái čoahkkináššiin, Näkkäläjärvi muitalii ”.
Kahwanake mohawkiid (Kanien: keha ' ka) ovddastan Charles Patton attii čoahkkimii árbevirolaš mohawk-sivdnideami ja lávllui ustitvuođa lávlaga. Govva: Inga-Briitta Magga.
Čoahkkima áššelisttás lei vásáhusaid muitaleapmi artikla 8(j)- bargojoavkkus ja erenomážit das, mo eamiálbmogat leat oassálastán biodiversitehtasoahpamuša ollašuhttimii.
EU- ságajođihanriika Liettua muitalii čoahkkimii EU:a sáhkavuorus erenomážit das, mo artikla 8(j):a lei ollašuhtton Suomas.
Čoahkkimii muitaluvvui álbmotlaš biodiversitehtastrategiijas sihke vuođđuduvvon álbmotlaš 8(j)-bargojoavkkus, man ságajođiheaddjin doaimmai sámedikki ságajođiheaddji Klemetti Näkkäläjärvi.
Čoahkkimis gieđahallai ON:id eamiálbmogiid bissovaš foruma ávžžuhus váldit vuhtii biodiversitehtasoahpamuša ollašuhttimis tearbma eamiálbmot ja báikkálašsearvvuš dálá eamiálbmot- ja báikkálašsearvvuš sajis.
EU-lahttoriikkat eai lean áššis ovttamielalaččat.
Čoahkkin ii bastán bargat áššis čovdosa muhto evttohii ON:id dahkat terminologiija vejolaš rievdadeamis lágalaš analyysa ja oassebeallečoahkkima bargat áššis mearrádusaid.”Čoahkkima návccahisvuohta bargat áššis mearrádusa lei eamiálbmogiidda stuorra beahttašupmi.
Terminologiija nuppástuhttin vástidivčče fámus leahkki olmmošvuoigatvuohtageavada.
Mearkkalaš lei, ahte terminologiija rievdadeami vuostálaste maiddái moadde dakkár riikka, geat ledje dohkkehan ON:id eamiálbmotjulggaštusa ”, sámedikki stivrra lahttu Petra Magga-Vars muitalii.
Riikkaidgaskasaš artikla 8(j)-bargojoavkku barggus lea ságastallon máŋgii biodiversitehtai gulavaš árbevirolaš dieđu máhcaheamis ruovttoluotta eamiálbmotservošii.
Čoahkkin evttohage, ahte lagašboahttevuođas lágiduvvo viiddis čoahkkin válmmaštallat eaktodáhtolaš rávvagiid árbevirolaš dieđu máhcaheapmin.
Árbevirolaš dieđu máhcaheapmi lea dehalaš máŋgga eamiálbmogii.
Sámiid árbevirolaš dihtui gulavaš arkiivamateriála lea nu Suoma arkiivalágádusain go olggoriikkainge valjis.
Suomas galggašii álggahit ságastallama ja čielggadeami mo arkiivamateriála boađášii buoremusat, ovdamearkan digiteremiin, sámiid olámuddui ovdamearkan sámearkiivai dahje sámemusea Siidai ”, sámedikki várreságajođiheaddji Heikki Paltto muitalii.
Čoahkkin dollui riikkaidgaskasaš áibmojohtolatsearvvi (IATA) - váldokantuvrras.
Čoahkkimii oassálaste viidát soahpamuša ratifieren riikkaid ovddasteaddjit, dárkojeaddjit sihke eamiálbmogiid ovddasteaddjit. Govva: Inga-Briitta Magga
Čoahkkimis gevvui temáhtalaš ságastallan biodiversitehtasoahpamuša artiklaid 8(j) ja 10 (c):a guoskkahansajiin.
Čoahkkin evttoha oassebeallečoahkkimii ahte dat dohkkehivčče doaibmabidjoprográmma dábálaš luonddugeavahusa suodjaleapmin dievas ovttasbarggus eamiálbmogiiguin. ”
Suomas artikla 10(c) guoská erenomážit sámiid boazodoalu ja eará árbevirolaš ealáhusaid.
Lea dehalaš ahte sihke árbevirolaš diehtu ja dábálaš suvdilis luondduegeavaheapmi dorjojuvvojit.
Suomas artikla boahtá ovdan erenomážit sámiid árbevirolaš dálve- ja geasseeanaortnega sihkkarastimis ”, Paltto muitalii.
Čoahkkimii oassálaste ovddasteaddjit Ruoŧa ja Norgga sámedikkis.
Sámedikkit dolle oktasaš čoahkkima artikla 8(j):a ollašuhttimis guđege riikkas.
Čoahkkimis sohppui ahte sámedikkit lávgadit ovttasbarggu artikla 8(j):a ollašuhttima várás.
Oktasaš evttohus dolvojuvvo sámi parlamentáralaš ráđi gieđahallamii boahtte giđa. ”
Lean ilus, ahte fidnet davviriikkaid ovttasbarggu johtui 8(j)- áššiin.
Suoma sámediggi lea figgan ovddidit ovttasbarggu áššis juo ovdal, muhto áigi ii leamaš dalle vel heivvolaš.
Artikla 8(j) ja árbevirolaš dieđu suodji laktása maiddái davviriikkaid sámesoahpamuššii ja sámi parlamentáralaš ráđi doaimma ovddideapmái.
Riikkaidgaskasaš artikla 8(j)-bargojoavku evttohii ee. sui generis (áidnalunddot) - vuogádaga ráhkadeami diliin, main árbevirolaš dieđu hálddašeaddji álbmot ássá máŋgga sierra riikka viidodagas.
Mii galgatge bidjat deattu SPR:s justa sui generis- vuogádeami dahkamii ”, Näkkäläjärvi muitalii.
Buktit ovdan čoahkkima bohtosiid álbmotlaš artikla 8(j)-bargojovkui, mii mearrida vejolaš joatkkadoaibmabijuin.
Riikkaidgaskasaš artikla 8(j)-bargojoavkku čoahkkinmearrádusain oassi báhcá šiehttanláhkai obban COP:i almmá bargojoavkku ávžžuhusa haga.
Dát dárkkuha dan, ahte sámediggi galgá leat aktiivvalaččat fárus váikkuheamen Suoma ja EU: oainnuide čuovvovaš COP:s ja dan válmmaštallamis ”; Näkkäläjärvi deattuha.
Sámedikki delegašuvdna galledii čoahkkinbottus keha ' ka (mohawk) - Álbmoga giella- ja kulturguovddážis Kahnawakes, Montreal máttabealde.
“ Lea dehalaš oahpásmit maiddái eará eamiálbmogiid giela ja kultuvrra doarju doaibmamii.
Oahpásmuvaimet giella- ja kulturguovddáža doaimmaide ja beasaimet čuovvut oahpahusa.
Čoahkkimiid nogadettiin sámedikki ovddasteaddjit oahpásmuvve biodiversitehtamuseai (Biodome), mii ovdanbuktá Kanada sierra luondotiippaid ja daid ealliid.
Lasi dieđut biodiversitehtasoahpamuša artikla 8(j):s
Čoahkkinmearrádusat
Dieđáhus sámedikki lágidan siidodáhpáhusas 8(j)-čoahkkimis
Álbmotlaš biodiversitehtastrategiija ja - doaibmanprográmma
Sámedikki ságajođiheaddji blogga, mas son muitala 8(j)-čoahkkima dovdamušain
Sámedikki čoahkkin lea 23.10.2013 ovttamielalaččat mearridan eretcealkit hálddahushoavda Juha Guttorma virggistis.
Mearrádussii guđđojuvvui okta sierraoáivil.
Hálddahushoavdda virgegaskavuohta nohká guđa mánu eretcealkináiggi maŋŋel.
Virgeolbmos ii leat bargangeatnegasvuohta eretcealkináigge.
virgesajádahkii gullevaš mearrádusaid dehe meannudit áššiid sámedikki stivrii dehe sámedikki dievasčoahkkimii.
Mearrádusa ákkat dollojuvvojit suollemassan almmolašvuohtalága (621/1999) 24 § 1 mom 32 čuoggá vuođul.
Sámedikkis ii leat vejolašvuohta dieđihit áššis dán viidáseappot.
Hálddahushoavdda sadjásažžan doaibmá doaisttážii sámedikki sosiála- ja dearvvasšvuohtačálli Pia Ruotsala.
Sámenuoraid dáiddadáhpáhus ordnejuvvo Soađegilis 27.3.2014
Sámenuoraid dáiddadáhpáhus 2014 ordnejuvvo Soađegili girkosiidda ođđa valáštallanhállas duorastaga njukčamánu 27. beaivve.
Jagi temán lea dánsun ja sámi temán govva eallis.
0-4 luohkálaččat oassálastet govvadáiddagilvui, boarrásappot čuovgagovvagilvui.
Juohkehaš sáhttá oassálastit ovttain govain.
Dáhpáhussii válljejuvvojit sámenuoraid ovddasteaddjit, juos fal joavku ja sin bagadalli háliidit váldit oasi vaikko geasseluomut leat juo álgán.
Eará sajiin idjadeami goluid joavku máksá ieš.
Yrjö Musta jođiha sámi skuvlenáššiid oktasašbargoorgána
Rektor Yrjö Musta ja oahpahusdoaimma alladárkkisteaddji Kari Torikka jođiheaba sámi skuvlenáššiid oktasašbargoorgána.
Musta válljejuvvui ságadoallin ja Torikka várreságadoallin oktasašbargoorgána ordnašuvvančoahkkimis Helssegis 28.10.
Sámediggi lea ásahan oktasašbargoorgána ja das leat sámedikki lassin ovddasteaddjit oahpahus- ja kulturministeriijas, oahpahusráđđehusas, Lappi guovlohálddahusdoaimmahagas ja sámiid ruovttuguovllu gielddain.
Dat ovddida sámegiela ja sámegielat oahpahusa, čuovvu sámi skuvlenáššiid ovdáneami, bargá áššedovdin ja sáhttá dasa lassin dahkat evttohusaid ja addit áššedovdecealkámušaid sámiid skuvlengážaldagain.
Helssegis 28.10. dollojuvvon čoahkkimis ovdanbuktojuvvui sámedikki bargu skuvlenpolitihká suorggis ja oahppamateriála ráhkadeaddjin.
Skuvlenčálli Ulla Aikio-Puoskari ee. muitalii, ahte sámediggi čuovvu oahpahusa ráhkademiin jahkásaččat sámeoahpahusa statistihkaid, almmuhemiin vejolašvuođaidis mielde oahpahusraporttaid, ordnemiin jahkásaččat Nuorra Kultuvra - dáhpáhussii gullevaš sámenuoraid dáiddadáhpáhusa ja almmuhemiin diehtojuohkinmateriála sámiid birra skuvllaid várás (Oktavuohta - neahttabláđđi).
Dasa lassin sámediggi veahkeha vejolašvuođaidis mielde vánhemiid, virgeeisseváldiid ja skuvlejumi ordnejeaddjiid sámeoahpahusa áššiin ja juohká jahkásaččat stipeanddaid sámegiela oahppiide.
Oahppamateriálačálli Hannu Kangasniemi ovdanbuvttii čoahkkimis sámegielaid oahppamateriáladiliid ja gávnnahii duhtavažžan, ahte boahtte jagi stáhta bušeahttaevttohus sisttisdoallá 110.000 euro lasáhusa sámegielat oahppamateriála válmmašteapmái.
Stáhtaveahki lasiheapmái lea duohta dárbu daningo materiálavátni lea stuoris earenoamážit nuortalaš- ja anárašgielaid bokte.
Davvisámegiela dilli lea buoret, muhto ii buorre datge.
Oasi davvisámegielat materiálain galggašii ođasmahttit ja maiddái vuođđomateriálat ain váilot.
Hoavda Jari Rajanen ja alladárkkisteaddji Anssi Pirttijärvi ovdanbuvttiiga čoahkkimis áigeguovdilis áššiid oahpahus- ja kulturministeriija hálddahussuorggis, nugo ee. árrabajásgeassimii guoski láhkaásaheami ođasmahttima, gielddaid stáhtaoasusortnega ođasmahttima ja sámegiela ealáskahttinprográmma ovddideami stáhtaráđi gieđahallamii.
Ulbmilin lea, ahte stáhtaráđđi dagašii prinsihppamearrádusa sámegiela ealáskahttima doaibmabidjoprográmmas vel dán jagi bealde.
Hoavda Jorma Kauppinen ovdanbuvttii čoahkkimis ovda- ja vuođđooahpahusa oahppoplána vuođustusaid ođasmahttima ja ođastusa áigetávvala.
Oahpahusráđđehus lea rahpan buot berošteaddjiide vejolašvuođa kommenteret ođastusa ruoktosiidduinis.
Stáhtaráđđi lea dohkkehan vuođđooahpahusa ođđa diibmojuogu jagis 2012.
Sámiid ruovttuguovllu gielddaid čuvgehusdoaimmajođiheaddjit Laila Palkinen (Enodat), Ilkka Korhonen (Anár), Risto Varis (Soađegilli), Roavenjárgga gávpoga čuvgehusbálvalusaid hoavda Heikki Ervast ja Avvila badjeskuvlla rektor Riikka Saijets ovdanbukte čoahkkimis ruoktogielddaideaset sámeoahpahusa diliid ja ovddidandárbbuid.
Čoahkkimii oassálaste dasa lassin sámedikki skuvlen- ja oahppamateriálalávdegotti lahtut.
Čoahkkinmateriála lea bivddedettiin oažžumis skuvlen- ja oahppamateriáladoaimmahagas.
Sámediggi jugii stipeanddaid alla dási stuđeanttaide
Sámediggi mieđihii oktiibuot guhtta 500 euro stipeandda sámegiela ja sámekultuvrra alla dási stuđeanttaide.
Stipeanddat juhkkojuvvojedje Sámekulturguovddáš Sajosa váldogoartaváldi Keski-Suomen Betonirakenne Oy skeŋken ja sámedikki ruđain.
Stipeandda ohce oktiibuot 18 stuđeantta.
Stipeanddat mieđihuvvojedje čuovvovaš stuđeanttaide: Inga Påve Idivuoma (Giron / Sámi allaskuvla), Marjo Magga (Vuohčču / Sámi allaskuvla), Berit Sonkamuotka (Enodat / Oulu universiteahtta), Sierge Rasmus (Jyväskylä / Oulu universiteahtta), Inger-Elle Suoninen (Anár / Sámi allaskuvla), Joni Saijets (Gáregasnjárga / Oulu universiteahtta).
Stipeanddain mearridii sámedikki skuvlen- ja oahppamateriálalávdegoddi čoahkkimistis 27.10.2013.
Lávdegoddi gávnnahii iluin, ahte stipeandaohcamušat bohte ollu, sierra guovlluin, máŋggain skuvlensurggiin ja golmma riikkas.
Seammás lávdegoddi šállošii dan, ahte stipeandaruhta lei unnán juohkin láhkái.
Sámedikki kulturlávdegoddi jugii čoahkkimis 28.10.2013 jagi 2013 Oahpahus- ja kulturministeriija mieđihan stáhtadoarjaga sámi dáidaga ja kultuvrra ovddideapmái, mas oktiibuot 23 000 euro čujuhuvvui Davviriikkalaš sámeservviid doarjumii.
Sámedikki kulturlávdegoddi vuostáiválddii ohcamušaid 13 st oktiibuot 93 059 euro ovddas.
Ovttas.no Sámi oahpponeavvut neahtas
Oktavuohta Neahttaaviisa sámiin ja sámi kultuvrras
Nettisaje - anárašgielat neahttasiiddut, gos sáhttá juohkit dieđuid, ságastallat ja gávdnat máŋggalágan materiála numot čállosiid, govaid, lávlagiid sániid ja oahppamateriálaid.
Álgu - diehtovuođđu - Sámegielaid sániid álgovuolgga - etymologalaš diehtovuođđu
- interneahttavuorká, gos beassá oahppat iehčanassii sámegiela máŋggabealát oahpahusprográmmaiguin
- oahpaheaddji sáhttá geavahit daid maid olles oahpahusjoavkkuin dahje sierraoahpahusas.
Suomas siidduid oažžu geavahit nuvttá sámegiela ja sámegielat oahpahusas.
Oahpaheaddji galgá ieš bivdit geavahandovddaldaga Toivo Westas (toivo.
Norgga ja Ruoŧa beale skuvllat galget oastit prográmma liseanssa sierra.
- mánáide ja nuoraide sámegiela ja sámegiel neahttaoahpponeavvut,
- vuođđo- ja joatkkaskuvllaid ohppiide gáiddusoahpahus,
- rávesolbmuide davvi-, julev- ja máttasámegielakurssat,
- máŋgakultuvrralašvuođa áddejumi kurssat.
Nuortalaččat - Sámi Musea Siidda buvttadan diehtosiiddut
Bildetema - Interaktiivvalaš máŋggagielat govvasátnegirji
Hálddahushoavdda mearreáigásaš virgi ohcanláhkai
Bálká mearrašuvvá sámedikki bálkávuogádaga gáibádusdási II mielde (vuođđobálká 3233,46 euro / mb).
Ohcamušaid mildosiiguin galgá doaimmahit sámedikki čállingoddái 13.12.2013 dmu 16.00 rádjai čujuhussii Sajos, 99870 Anár dahje šleađgapoasttain čujuhussii Tämä sähköpostiosoite on suojattu roskapostia vastaan, aseta javascripttuki päälle nähdäksesi osoitteen.
Lassidieđuid mearreáigásašvuođas addá ságajođiheaddji Klemetti Näkkäläjärvi, tel. +358(0)50 5242109.
Sámediggi lea Suoma sámiid alimus mearrideaddjiorgána.
Sámediggi almmuha ohcanláhkai doaimmahatčálli virggi
Seađusvuđđosaš dohkálašvuođagáibádussan lea barggu eaktudan skuvlejupmi ja lassin gáibiduvvo sámegiela dáidu (sámedikkis addojuvvon ásahus 1727/1995).
Virggi ceavzilis dikšuma veahkehit sámegiela buorre njálmmálaš ja čálalaš dáidu sihke doarvái hárjánupmi doaimmahatbargguin.
Doaimmahatčálli doaibmabáiki lea sámekulturguovddáš Sajosis.
Evttot lahtu sámedikki nuoraidráđđái 2014-2015
Lassin ráđđái válljejuvvojit vihtta fásta áššedovdi.
Áššedovdilahtut galget válljejuvvot boađidettiin leat 15-17-jahkásaččat.
dahje poastta fáro Kaisa Tapiola-Länsman, Sajos, 99870 Inari maŋimustá 15.1.2014.
Jos h áliidat l assidieđuid, daid oaččot nuoraidčállis. Telefonnummir lea +358 50 382 5179.
Riikkabeivviid ovdaolmmoš galledii sámedikki
Ovdaolbmo mihtoša mátkki ordnemiin vástidii Lappi lihttu ja mielde ledje maid Lappi lihtu ságadoalli, riikkabeaialmmái Markus Lohi, eatnangoddehoavda Mika Riipi ja oktavuohtahoavda Maiju Hyry.
Ovdaolmmoš Eero Heinäluoma attii riikkabeivviid skeaŋkka sámediggái.
Ságadoalli Näkkäläjärvi giittii skeaŋkka ovddas ja lohpidii ahte távval biddjojuvvo dan árvosaš báikái Sajosii.
Näkkäläjärvi deattuhii ságastis ahte ILO soahpamuša ratifiserema válmmaštallama galgá álggahit dalán, vai ratifiseren geargá riikkabeivviid gieđahallamii.
Suomas leat ain buorit vejolašvuođat ratifiseret soahpamuša. ”
ratifiseren gáibida politihkalaš dáhtu ja buori oktasašbarggu Suoma stáhta ja sámedikki gaskkas.
Sámediggi muitalii ahte sámediggelága ođasmahttima válmmaštallan bargojoavkku evttohusat leat juo dál kompromissat iige daid galgga heajudit lága joatkkaválmmaštallama oktavuođas.
Dilálašvuođas ságastallojuvvui maid ruvkedoaimma birra ja dan váikkuhusain sámekultuvrii sihke árktalaš guovllu hástalusain.
” Sámedikki beales lean ilolaš, ahte ovdaolmmoš ja válljogottiid ságadoallit leat hálidan oahpásmuvvat sámedikki doibmii ja áigeguovdilis sámeáššiide.
Riikkabeaivvit lea sámedikki dehálaš oktasašbargoguoibmi ja lea dehálaš, ahte mii beassat lonuhit jurdagiid ja muitalit sámedikki doaimma ja mihttomeriid birra ” ságadoalli Näkkäläjärvi muitalii.
Sámedikki I várreságadoalli Tiina Sanila-Aikio ja II várreságadoalli Heikki Paltto muitaleigga erenomážit sámi boazodoalu dilis ja rolas sámekultuvrras.
Tiina Sanila-Aikio muitalii maid nuortalaččaid sierragažaldagaid birra.
Riikkabeivviid ovdaolmmoš sihke sámedikki ságadoalli Klemetti Näkkäläjärvi ja várreságadoallit Tiina Sanila-Aikio ja Heikki Paltto.
” Dilálašvuohta lei hui liekkus ja mis lei erenomáš buorre ságastallan ovdaolbmuin ja válljogottiid ságadoalliiguin.
Dilálašvuohta lihkostuvai bures guktuid oassebeliid dáfus ja leimmet ovtta oaivilis das, ahte sámeáššiin lea vejolaš beassat ovttas ovddosguvlui positiivvalaš ja buori vuoiŋŋas.
Sávange ahte mii sáhtášeimmet joatkit ságastallama ja jurdagiid lonohallama vel maŋŋá ”, Näkkäläjärvi muitalii.
Sámedikki muittuhančála ovdaolbmui
Sajosa goalmmát klubieahkeda ávvudat duorastaga 5.12.2013 diibmu 20.00 rájes.
Klubieahkeda áigge oažžut návddašit ee. buori musihkas ja gullat nu sámemusihka go ritmmalaš populáramusihkage.
Dalle oažžu gii beare gorgŋet lávddi ala ja geahččalit geasuhit guldaleaddjiid beallásis.
Sajosa albma buorre čuojanasat leat muddejuvvon ja mikrofovdna vuordá su, geas lea miella rohttet vaikkoba luođi !
Dárbbu mielde oažžu restoráŋŋa Gallas juoidá njálmmeguvlui.
Bileahtta klubieahkedii máksá 5 e.
Klubieahkeda lágidit: Restoráŋŋa Galla, Sámekulturguovddáš Sajos, Sámi oahpahusguovddáš, Sámemusihkkaguovddáš ja Álgoálbmogiid filbmaguovddáš Skábma.
Konfereanssa fáddán lea utnolašvuohta ja sámenuoraid identitehta.
Konfereansa lea nuvttá ja dat lea rabas buohkaide geat leat beroštuvvan.
Almmuheamit maŋimustá 24.1.2014.
Almmuheamit ja lassidieđut:
Sámi gielladahku - bálkkašupmi Yle Sápmái
Sámediggi lea mieđihan sámi gielladahku – bálkkašumi Yle Sápmái.
Bálkkašupmi mieđihuvvo juohke nuppi jagi sámegiela sajádaga ja sámegielat bálvalusaid ovddideami buorrin dahkkon ánssolaš barggus.
Sámekulturguovddáš, mii huksejuvvo Anára kirkosiidii Juvdujoga gáddái, boahtá leat Suoma sápmelaccaid hálddahusa ja kultuvrra guovddáš.
Kulturguovddáš buorida maiddái dovdomassii vejolašvuodaid juohkit dieduid sápmelaccain eamiálbmogin.
Sámekulturguovddáš boahtá leat sisriikkalaccat ja riikkaidgaskasaccat miellagiddevaš ja beroštahtti má. ggakultuvrralaš deaivvadanbáiki.
Dieđáhus má. hálddahushoavdda válljemis
Pia Ruotsala lea sámedikki sosiála- ja dearvvasvuođačálli.
Son lea doaibman má. hálddahushoavdan 18.10.2013 rájes.
Sámedikki bargoortnega § 7 mielde ságadoalli vállje mearreáigásaš hálddahushoavdda, go lea vuos gullan várreságadoalliid.
Ságadoallit eai atnán dárbbašlažžan almmuhit virggi ođđasit ohcanláhkai. ”
Lea váidalahtti ahte virgái lei dušše okta ohcci.
Seamma čoahkkima dohkkehan bušeahtta jahkái 2014 gáibida sámedikki ekonomiahálddahusa ovddideami nu ahte dat vástida ođđa bušeahtaráhkadanmeannudeami.
Maiddái čuovvovaš sámedikki čoahkkima 19.2.2014 válmmaštallama galgá álggahit hálddahushoavdda jođiheami vuolde. ”
Virggi almmuheapmi ođđasit ohcanláhkai ii lean dárbbašlaš ná oanehis mearreáigásašvuođas, go barggu lei ohcan virggi eavttuid deavdán ohcci.
Sámedikki bargiid- ja ekonomiahálddahusa ovddideapmi dievasčoahkkima mearrádusaid mielde ja álgojagi hástalusat gáibidit, ahte mis lea sámedikki bargguid ja hálddahusa dovdi sihke virggi gelbbolašvuođagáibádusaid deavdi hálddahushoavda ollašuhttimin sámedikki mearrádusaid ja ovddideamen sámedikki doaimma.
Ruotsala lea dikšon hui bures hálddahushoavdda mearreáigásaš virggi ”, Näkkäläjärvi muitalii.
Dán siiddu oanehisčujuhus lea: www.samediggi.fi/suositukset
Soahpamušriika galggašii ovddidit sámiid vuoigatvuođaid ollašuvvama nannemiin sámiid álbmotválljen institušuvnnaid, nugo sámedikki, mearridanválddi.
Soahpamušriika galggašii maiddái álgit áššáigulavaš doaimmaide ovddideami dihtii, dan viidodagas go lea vejolaš, buot sámemánáid vuoigatvuođa oažžut oahpahusa iežas gielain soahpamušriikkas.
Ekonomalaš, sosiálalaš ja čuvgehuslaš vuoigatvuođaid komitea
Ekonomalaš, sosiálalaš ja čuvgehuslaš vuoigatvuođaid guoski oktasaš-soahpamuš
Komitea ávžžuha soahpamušriikka ollašuhttit buot dárbbašlaš doaimmaid, maiguin sihkkarasto, ahte vuovdečuollamat ja eará doaibma, maid priváhta oassebealit dál ollašuhttet sámiid ruovttuguovllus, eai ráddje sámiid vuoigatvuođa doalahit ja ovddidit árbevirolaš kultuvrra ja eallinvuogi, erenomážit boazodoalu, eaige ráddje sin ekonomalaš, sosiálalaš ja čuvgehuslaš vuoigatvuođaid geavaheami.
Lassin komitea ávžžuha soahpamušriikka - ráđđádallat áššis lávgalaga buot oassebeliiguin, nu ahte sámediggi mielde - gávdnan dihtii áššáigulavaš čovdosa gažaldahkii eanaoamastusas ja - geavaheamis sámiid ruovttuguovllus sihke ratifiseret farggamusat eamiálbmogiid guoski ILO:a oktasašsoahpamuša N:o 169.
Nállevealahankomitea
Buotlágan nálleveala-heami eretváldima guoski riikkaid-gaskasaš oktasaš-soahpamuš
Komitea ávžžuha, ahte soahpamušriika sámedikkis addon lága ođasmahtedettiin lasiha sámedikki mearridanválddi sámiid kulturiešráđđemii gulavaš áššiin, nu ahte vuoigatvuođat mielde, mat gullet eatnama ja luondduriggodagaid geavaheapmái sámiid árbevirolaččat ássan guovlluin.
Komitea ávžžuha, ahte go soahpamušriika meroštallá, geas lea jienastanvuoigatvuohta sámedikki válggain, dat addá áššáigulavaš deattu sámiid iešmearridanvuoigatvuhtii, mii laktasa sin sajádahkii Suomas, sin vuoigatvuhtii mearridit iežas lahttovuođas ja vuoigatvuhtii dasa, ahte sii eai veagalsuddaduvvo.
Komitea ávžžuha, ahte soahpamušriika vuhtiiváldá dán oktavuođas Riikkaidgaskasaš bargoorganisašuvnna oktasašsoahpamuša nr 169, man soahpamušriika lea čatnasan ratifiseret.
Lassin komitea ávžžuha, ahte soahpamušriika álgá áššáigulavaš doaimmaide suodjalan dihtii sámiid árbevirolaš boazoealáhusa.
14 Komitea ávžžuha maiddái, ahte soahpamušriika duođalaččat sihkkarastá sámegielat sosiála- ja dearvvasvuođafuolahusa bálvalusaid fálaldaga sámiide sin ruovttuguovllus.
Lassin komitea ávžžuha, ahte soahpamušriika jođálmahttá oahpahus- ja kulturministeriija evttohan, sámegiela ovddideapmin ja suodjaleapmin dárkkuhuvvon ealáskahttinprográmma ollašuhttima, maiddái mediain, skuvlejumis, sosiála- ja dearvvasvuohtabálvalusain ja kultuvrra suorggis.
Mánáid vuoigatvuođaid komite
a) čuovvu ja árvoštallá romána- ja sámemánáid vuoigatvuođaid vuhtiiváldima sisriikkalaš plánain ja prográmmain;
b) sihkkarastá, ahte romána- ja sámemánáin, maiddái sámeguovllu olggobealde ássi sámemánáin, lea vuoigatvuohta kultursensitiivvalaš oahpahus- ja dearvvasvuođafuolahusbálvalusaide iežas gielain;
c) buorida ovttasbarggu Ruoŧa ja Norgga ráđđehusaiguin earret eará áššiin, mat gusket skuvllaid oahppaplánaid, oahpaheaddjiid skuvlema, oahpaheaddjiid materiála buvttadeami ja mediasisdoalu buvttadeami sámemánáid várás;
d) vuhtiiváldá komitea oktasaš fuopmášahttima no. 11 (2009) eamiálbmogiid mánáin ja sin oktasašsoahpamuša mieldásaš vuoigatvuođain (CRC.
Nissoniid buotlágan vealaheami eretváldima gieđahalli oktasašsoahpamuš
Dat bivdá soahpamušriikka sihkkarastit, ahte sohkabealleperspektiiva gullá sámiid guoski buot politihkai ja prográmmaide.
Komitea movttiidahttá soahpamušriikka ovddidit doaibmabijuid, maiguin eretváldojit sámenissoniidda guoski buotlágan vealaheapmi ja veahkaváldi, nu ahte ovttasbargu ovddalgihtii doaibmá sámeservošiin ja dakkár plánaid ráhkadeapmi, maiguin lasihuvvo nissoniid ovddastus sihke sin servošiin ja maiddái olles suopmelaš servodagas.
Komitea bivdá Suoma dieđihit sámiid ámmátlaš oahpahusas ja mo dat lea ovddidan sámiid árbevirolaš ealáhusaid ollašuhttima.
Álbmotlaš vehádagaid suodjaleami guoski oktasaš-soahpamuš
váldimiin vuhtii ráđđehusa áigumuša ratifiseret ILO:a oktasašsoahpamuša nr 169 galggašii álgit farggamusat doaimmaide, maiguin álggahuvvojit bissánan ráđđádallamat sámiid ruovttuguovllu eanavuoigatvuođain ja álggahuvvo ođđasit mávssolaš ságastallan sámedikkiin, vuoi áššái gulavaš vuoigatvuođalaš eahpesihkkarvuohta čoavdašuvvá;
galggašii joatkit, nu ahte sámedikkiin ráđđádallo, ulbmillaš doaimmaid, maiguin figgojuvvo doarvái buorre ruhtadeami ja sámegielaid ealáskahttinprográmma beaktilis ollašuhttima vehkiin eastadit sámegielaid jávkama almmolaš eallimis dálá eanet, ja galggašii investeret áššáigulavaš skuvlendoaimmaide, maiguin sihkkarastojit, ahte sámit ožžot dálá buorebut sámegielat almmolaš bálvalusaid; galggašii álgit áššáigulavaš doaimmaide, maiguin sihkkarastojit, ahte álbmotlaš vehádagaide gulavaš olbmuid guoski iešguđetlágan gullangeavadat ja - meannudeamit dievasmahttojit ja lágiduvvo ođđasit čielga diehtojuohkinkanálaid fállan, ja galggašii buoridit vehádagaid, maiddái lohkumeari dáfus smávit vehádagaid, ovddasteaddjiid vejolašvuođaid váikkuhit duođalaččat mearrádusbarganproseassai;
galggašii ordnet lassidoarjaga vehádagaid joavkomediaidda, erenomážit ruošša- ja sámegielat mediaidda, vuoi guoskevaš vehádatgielat livčče áššáigulavaččat fárus prentejuvvon ja elektrovnnalaš joavkomediain; galggašii láhčit hálddahussii sierra vuogádaga, man bargun lea leat oktavuođas sámedikkiin sámiid guoski buot áššiin ja heivehit oktii ráđđehusa čielga bealiváldimiid ovddideami sámiid dáfus mearkkašahtti gažaldagain;
galggašii álgit áššáigulavaš doaimmaide eandalitge alladási skuvlejumi, ámmátskuvlema ja áššáigulavaš bálvalussii váldingeavadiid rievdadeami oasil, vuoi sáhtášii lasihit álbmotlaš vehádagaide gulavaš olbmuid meari virggálaš bargomárkaniin, nu ahte stáhtahálddahus lea fárus
Guovllu- ja vehádatgielaid guoski vuođđogirji
1. nannejit viidásabbot sámegielat skuvlejumi, erenomážit ovddidemiin systemáhtalaš politihka ja guhkes áigge ruhtadanplána,
2. álget farggamusat doaimmaide suodjalan ja ovddidan dihtii anáraš- ja nuortalašgiela, mat leat erenomáš áitatvuloš gielat, eandalitge ordnemiin fásta doaibmi giellabesiid,
3. ollašuhttet lassidoaimmaid sihkkarastima dihtii ruoŧa- ja sámegielat sosiála- ja dearvvasvuođafuolahus-bálvalusaid fálaldaga,
5. álget doaimmaide lasihan dihtii diđolašvuođa Suoma guovllu- ja vehádatgielain ja utnolašvuođa daid ektui, sihke buot skuvlendásiid almmolaš oahppaplánaid ja joavkomediaid vehkiin.
(komissára bargun lea ovddidit diđolašvuođa ja gudnejahttima olmmošvuoigatvuođaid hárrái Eurohpá ráđi lahttoriikkain)
Suoma vuođđoláhka lea dovddastan sámiid sajádaga Suoma eamiálbmogin ja dáhkidan sidjiide erenomáš kultuvrralaš ja gielalaš vuoigatvuođaid.
Vuoigatvuođaid dovddasteapmi ii goittotge doisttažii leat ollán eanaoamastus- iige boazodoallorivttiide, vaikke ON:id julggaštus eamiálbmogiid vuoigatvuođain ja ILO:a soahpamuš nr 169 čielgasit addet vuoigatvuođaid dáid viidodagain.
Olmmošriekteáittardeaddji fuopmášahttá, ahte Suoma válmmaštallamat ILO:a soahpamuša nr 169 ratifiserema dihtii leat bistán jo badjel 20 jagi.
Guovddáš gažaldahkan leat sierradoaibmabijut, maid sámiid ekonomalaš ja kultuvrralaš eamiálbmotvuoigatvuođaid sihkkarastin eaktuda.
Riikkaidgaskasaš olmmošriekteláhkaásaheami mielde sierradoaibmabijut sáhttet leat vuođustallon namuhuvvon dilis dainna eavttuin, ahte dat leat rivttes gaskavuođas plánejuvvon ja dohkkehuvvon mihttomeriid ektui.
Olmmošriekteáittardeaddji deattuha, ahte ratifiserenproseassa ii galgga atnit nollasubmespeallun, mas dušše nubbi oassebealli vuoitá, muhto maiddái váldoálbmoga eanageavahanvuoigatvuođaid ja vuoigatvuođa ollašuhttit ealáhusaid galgá vuhtiiváldit.
Olmmošriekteáittardeaddji ávžžuha Suoma ratifiseret ILO:a soahpamuša nr 169 ja dovddastit sámiid eanageavahanvuoigatvuo-đaid ja vuoigatvuođa ollašuhttit árbevirolaš boazodoalu.
Eará láhkaođastusdárbbuid oktilaš gieđahallan eaktuda sierra ministeriijaid lávga ovttasbarggu.
Dat álkidahtášii maiddái ráđđádallamiid sámeovddasteaddjiiguin, geain galgá leat mearkkašahtti rolla ratifiserenproseassas.
(komišuvdna lea Eurohpá Ráđi vuollásaš orgána, man bargun lea doaibmat rasismma, etnihkalaš vealaheami, vierroolmmošvaši ja utnohisvuođa vuostá olmmoš-vuoigatvuođaid ovddideami vuoiŋŋas.)
ECRI ávžžuha, ahte Suoma virgeoapmahaččat álget doaibmabijuide sámekultuvrra ja dán vehádaga mearkkašumi gieđahallamii skuvlaoahpahusas ja geahččalit lasihit diđolašvuođa sámeálbmogis eanetlogu gaskavuođas ee. diehtojuohkin kampánjjaid bokte.
ECRI movttiidahttá Suoma virgeoapmahaččaid čuovvut sámi giellalága ja sámiid eatnigielat oahpahusa guoski vuoigatvuođa ollašuvvama.
ECRI movttiidahttá Suoma virgeoapmahaččaid joatkit doaimma sámegielaid ealáskahttima dihtii ja ávžžuha, ahte dán várás skuvlejuvvojit doarvái oahpaheaddjit.
ECRI ávžžuha, ahte Suoma virgeoapmahaččat álget lassidoaimmaide dan sihkkarastima várás, ahte sámegielat oahpahuvvojit sihke sámiid ruovttuguovllus ja dan olggobealde.
ECRI ávžžuha, ahte Suoma virgeoapmahaččat várrejit doarvái ekonomalaš ja bargiresurssaid dáid figgamušaide.
ECRI ávžžuha, ahte Suoma virgeoapmahaččat álget doaibmabijuide sámekultuvrra ja dán vehádaga mearkkašumi gieđahallama várás skuvlaoahpahusas ávkkástallamiin ECRI:a almmolaš politihka guoski ávžžuhusa n:o 10, mii guoská rasismma ja nállevealaheami vuostálastima skuvllas ja skuvlla vehkiin.
Lassin ECRI ávžžuha, ahte Suoma virgeoapmahaččat álget doaibmabijuide sámeálbmoga guoski almmolaš diđolašvuođa lasiheami várás eanetlogu gaskavuođas omd. dán álbmotjovkui dárkkuhuvvon diehtojuohkin kampánjjaid bokte.
75. Sierraraporterejeaddji ávžžuha, ahte Davviriikkat jotket ja beavttálmahttet rahčamiid sámeálbmoga iešmearridanvuoigatvuođa sihke duođalut váikkuhanvejolašvuođaid ollašuhttima várás sin guoski mearrádusbargama oasil.
Dán ulbmila sáhttá muhtin muddui juksat ovddibu beaktilut gullanmeannudemiin, mainna sihkkarasto, ahte sámiide njuolgga váikkuheaddji mearrádusat eai bargo almmá sin eaktodáhtolaš ja dihtui vuođđudeaddji ovddalgihtii miehtama.
Sierraraporterejeaddji ávžžuha, ahte Davviriikkat ja erenomážit Ruoŧŧa barggašedje dárbbašlaš ođastusaid, maiguin sihkkarasto sámedikki – sámeálbmoga bajimuš álbmotválljenorgánan – ovddit stuorát iehčanasvuohta stáhta lágádusaid ja virgeoapmahaččaid ektui.
ulbmilin sámedikki iehčanas mearrádinválddi lasiheapmi.
77. Davviriikkat galggašedje ordnet sámediggái doarvái ruhtadeami, mainna dat sáhttet beaktilit ollašuhttit iešráđđenbargguid.
Erenomážit galggašii ordnet ovddit eanet ruhtadeami sámedikki iehčanasat namuhan, ovddidan ja ollašuhttán fidnuide ja álgagiidda.
Stáhtat galggašedje ovddidit heivvolaš meannudanvugiid oktavuođadoallamii sámedikkiin dán ulbmila ollašuhttima várás.
Suopma galggašii erenomážit sihkkarastit sámiid ollašuhttán boazodoalu sierrasajádaga dorvvasteami vuhtiiváldimiin guoskevaš ealáhusa guovddáš mearkkašumi sámiid kultuvrai ja árbevirrui.
85. Davviriikkat galggašedje sámedikkiin ráđđádallamiin koordineret doaibmabijuid, maiguin geahččaluvvo dálkkádatnuppástusa vahátlaš váikkuhusaid goahcan sámiide.
Seamma háve galggašii sihkkarastit, ahte ođasmuvvi energiijagálduid geavaheami ovddideami várás bargon doaibmabijuin, nugo bieggapárkkaid huksemiin, eai daninassii leat vahátlaš váikkuhusat sámiid ealáhusaide.
Davviriikkat galget figgat doallat boazodoalloguovlluid boraspirepopulašuvnnaid bálgosiid gierdan dásis, ja boraspiriid dagahan vahágiid galgá buhttet badjealbmáide dievasmearálaččat.
Sierraraporterejeaddji ávžžuha, ahte Davviriikkat ja sámediggi beavttálmahttet oktasaš rahčamiid sámegielaid ealáskahttima várás ja nannejit sámegielaid ja - kultuvrra skuvlen-prográmmaid.
Stáhtat galggašedje maiddái lasihit sámegieldáiddolaš oahpaheaddjiid oažžuma ja lohkumeari.
Lassin stáhtat galggašedje figgat nannet sámegielaid geavaheami duopmostuolus ja eará virgeoapmahaččaiguin áššiiddikšumis ja buoridit viidásabbot almmolaš bálvalusaid oažžuma sámegielaiguin.
Stáhtat ja sámediggi galggašedje ovttaráđálaččat ovddidit ja ollašuhttit doaibmabijuid almmolaš diđolašvuođa lasiheami dihte sámeálbmogiin medias ja viiddes olmmošjoavkku gaskavuođas.
Dákkár diđolašvuođa lasiheami galggašii ovddidit earret eará vuođđo- ja gaskadási skuvllaid sihke universitehtaid oahpahusprográmmain.
Eamiálbmogiid guoski riikkaidgaskasaš soahpamušat ja julggáštusat
Dán siiddu oanehis čujuhus lea www.samediggi.fi/kvsopimukset
Dat ratifiserejuvvojit Suomas ásahemiin soahpamuša mearrádusaid sisttisdoalli ásahus.
Olmmošriektesoahpamušaid galgá vuhtiiváldit Suomas go ođasmahtto láhkaásaheapmi, riektevuogádagas ja maiddái erenomážit vuođđoláhkaváljagotti bealiváldimiin.
Sámiid duođalaš suodji čohkiida riikkaidgaskasaš soahpamušaid ja sisriikkalaš láhkaásaheami nannen vuoigatvuođain.
Olmmošriektesoahpamušaid ollašuhttima gohcet riikkaidgaskasaš áššedovdiorgánat.
Suopma galgá raporteret orgánaidda jeavddalaččat soahpamuša ollašuhttimis Suomas ja das, mo dat lea vuhtiiváldán riikkaidgaskasaš soahpamušaid ollašuhttima gohcci orgánaid ávžžuhusaid.
Mearreáigeraporteremis vástida Suomas olgoriikkaministeriija, mii gullá sierra ministeriijaid, virgeoapmahaččaid, sámedikki ja siviilaorganisašuvnnaid raportta ráhkadeami várás.
Soahpamušaid ollašuhttima gohcci orgánat sáhttet maiddái galledit Suomas ja gullat sierra čanasjoavkkuid raporttaid várás.
Stáhtaid mearreáigeraporttaid lassin orgánat vuostáiváldet eamiálbmogiin ja siviilaorganisašuvnnain cealkámušaid ja oainnuid soahpamušaid ollašuhttimis.
Sámediggi raportere ministeriijaidda ja njuolgga olmmošrivttiid gohcci orgánaidda sámiid vuoigatvuođaid ja riikkaidgaskasaš soahpamušaid ollašuhttimis.
Sámediggi maiddái oassálastá olmmošrivttiid gieđahalli riikkaidgaskasaš soahpamušaid ráhkadeapmái.
Ovttastuvvan našuvnnaid (ON) soahpamušat
KP-soahpamuš lea Suoma riektevuogádaga oassi, ja lea fámus lágadásis ja daninassii njuolgga heiveheamis ja čadni riektegeavat.
KP-soahpamuša ollašuhttima gohcá ON:id olmmošriektekomitea.
Soahpamuša 1 artikla dáhkida buot álbmogiidda iešmearridanvuoigatvuođa, man vuođul dat mearridit friija politihkalaš doaladuvvama ja ollašuhttet friija ekonomalaš, sosiálalaš ja čuvgehuslaš diliid ovddideami.
Olmmošriektekomitea lea nannen, ahte soahpamuša 1 artikla guoská maiddái eamiálbmogiid.
KP-soahpamusa 27 artikla mielde daid riikkain, gos leat álbmotlaš, oskkusearvvi dahje gielalaš vehádagat, dakkár vehádagaide gulavaš olbmuin ii oaččo gieldit vuoigatvuođa ovttas joavkku eará lahtuiguin návddašit iežas kultuvrras, dovddastit ja ollašuhttit iežas oskku dahje geavahit iežas giela.
Artikla sihkkarastá sámiid vuoigatvuođa návddašit ovttas joavkkuin iežas kultuvrras.
Olmmošriektekomitea lea KP-soahpamuša 27 artikla tulkoma oasil geahččan, ahte seađanjuolggadusas dárkkuhuvvon gieldin sáhttá leat ovdamearkan dakkár eatnama dahje luondduriggodagaid gilvaleaddji geavaheapmi, mii eastá eamiálbmogiid ealáhusaid ceavzima guovllus.
Oktasaškommeantta mielde eamiálbmogiid kulturhápmi gehččojuvvo ahte gokčá maiddái sin eanageavaheapmái vuođđudeaddji eallinvuogi ja árbevirolaš ealáhusaid nugo meahcástusa, guolástusa ja boazodoalu.
Kultuvrra suodjaleapmi eaktuda maiddái, ahte vehádatservošiid ovddasteaddjit ožžot beaktilit oassálastit sidjiide váikkuheaddji mearrádusbargamii.
Soahpamuša ollašuhttima gohcá ekonomalaš, sosiálalaš ja čuvgehuslaš vuoigatvuođaid komitea (TSS-komitea).
Váidalusaid sáhttet dahkat eaŋkalolbmot dahje priváhtaolbmuid joavkkut, geat čuoččuhit máinnašuvvon soahpamušriikka loavkidan sin oktasašsoahpamušas dovddastuvvon ekonomalaš, sosiálalaš ja čuvgehušlaš vuoigatvuođaid, (2 artikla).
Váidalusat dahkkojuvvojit TSS-komiteai (1 artikla).
Soahpamuša artikla 1 lea seammalágan KP-soahpamuša 1 artiklain dáhkidemiin álbmogiidda iešmearridanvuoigatvuođa.
Soahpamuša artikla 15 dáhkida juohkehažžii vuoigatvuođa oassálastit kultureallimii, návddašit dan ovdduin sihke návddašit suojis, mii lea addon vuoiŋŋalaš ja materiálalaš ovdduide guoskkadin dieđalaš, čálalaš dahje dáiddalaš buktagiid.
Soahpamuša ollašuhttima gohcá nállevealahankomitea.
Soahpamuša 1 artikla gieldá nállái, liikeivdnái, sohka- dahje etnihkalaš duogážii vuođđudeaddji vealaheami.
Artikla mielde nállevealaheapmin ii galgga geahččat dakkár sierranas doaibmabijuid, maid dárkkuhussan lea sihkkarastit dáid joavkkuid ja ovttaskas olbmuid ovttalágan vuoigatvuođaid ja vejolašvuođaid návddašit ja geavahit olmmošrivttiid ja vuođđoluomusvuođaid.
Soahpamuša 2 artikla mielde stáhtat galget álgit doaibmabijuide nállevealaheami eretváldimin ja gieldit nállevaššái oalgguheami.
Mánáid vuoigatvuođaid oktasašsoahpamuš
Soahpamuša čuovvuma ja máná vuoigatvuođaid ollašuvvama čuovvu ON:id máná vuoigatvuođaid komitea.
Suomas mánáid vuoigatvuođaid ollašuvvama čuovvu ja ovddida mánáidáittardeaddji.
Soahpamuša 30 artikla lea seamma sisdoallosaš go KP-soahpamuša 27 artikla.
Artikla mielde eamiálbmogii gulavaš mánás ii oaččo gieldit vuoigatvuođa návddašit ovttas joavkku eará lahtuiguin iežas kultuvrras, dovddastit ja ollašuhttit iežas oskku dahje geavahit iežas giela.
Soahpamuša 2 artikla gieldá mánáid vealaheami omd. sin giela ja etnihkalaš duogáža vuođul.
Soahpamuša 17 artikla mielde stáhtat galget dáhkidit ahte mánát ožžot dieđu máŋggain sierra gálduin. Stáhtat galget roahkasmahttit mediaid giddet erenomáš fuopmášumi eamiálbmotmánáid gielalaš dárbbuide.
Soahpamuša 29 artikla mielde mánáid oahpahus galgá vuođđuduvvat ee. olmmošrivttiid ja vuođđoluomusvuođaid sihke ON:id vuođđogirjji prinsihpaid gudnejahttima ovddideapmái ja gudnejahttima ovddideapmái máná vánhemiid, iežas čuvgehuslaš identitehta, giela ja árvvuid hárrái.
Buot nissoniid vealaheami eretváldima gieđahalli oktasašsoahpamuš
Soahpamuš ratifiserejuvvui Suomas jagi 1986.
Soahpamuša ollašuhttima gohcá nissoniid vealaheami eretváldima gieđahalli komitea.
Soahpamuš ii sisttisdoala erenomážit eamiálbmotnissoniid guoski mearrádusaid, muhto soahpamuša ollašuhttima gohcci komitea lea ávžžuhusain gidden erenomážit fuopmášumi eamiálbmotnissoniid seammalágan vejolašvuođaide oassálastit servodateallimii ja oažžut dásseárvosaš bálvalusa ja meannudeami.
Soahpamuš gieldá nissoniid vealaheami ja geatnegahttá ovddidit nissoniid dásseárvvu ollašuvvama.
Biologalaš máŋggahámatvuođa guoski oktasašsoahpamuš bođii Suomas fápmui jagi 1994.
Soahpamuša ollašuhttima ii goze sierranas komitea mii spiehkkasa olmmošriektesoahpamušain.
Soahpamuša ollašuhttima čuovvuma ja soahpamuša ovddideami dihtii soahpamuša ratifiseren stáhtat (oassebealit) dollet guovtte jagi gaskkaid oassebeallečoahkkimiid.
Soahpamuša ollašuhttin čuvvojuvvo riikkaid raporttaid bokte.
Soahpamuša ollašuhttima ovddidit sierra čanasjoavkkuid ovddasteaddjiin čohkiidan ng. biodiversitehtabargojoavku sihke dan vuollásaš artikla 8(j)-áššedovdibargojoavku.
Suomas soahpamuša eamiálbmot- ja báikkálašservošiid gieđahalli artiklat gusket sámiid.
Soahpamuša artikla 8(j) geatnegahttá Suoma gudnejahttit, suodjalit ja doalahit sámiid biologalaš máŋggahámatvuođa suodjaleami ja suvdilis geavaheami dáfus mearkkašahtti diđolašvuođa sihke duvdit dán diđolašvuođa, innovašuvnnaid ja geavadiid anus ožžojuvvon ávkkiid dássebeallálaš juohkima.
Artikla 10(c) eaktuda, ahte Suopma suodjala ja doarju biologalaš resurssaid árbevirolaš geavaheami árbevirolaš kultuvrralaš dábiid mielde, mat heivejit suodjaleami ja suvdilis geavaheami gáibádusaide.
ILO oktasašsoahpamuš nr 111 bargomárkaniin ja ámmáha ollašuhttima oktavuođas dáhpáhuvvan vealaheamis
Suopma ratifiserii soahpamuša jagi 1970 (SopS 63/1970).
Soahpamuš lea dohkkehuvvon jagi 1958.
Soahpamuš gieđahallá vealaheami gildosa bargomárkaniin ja ámmáha ollašuhttima oktavuođas.
Soahpamuš gieldá ee. Etnihkalaš duogážii vuođđudeaddji vealaheami bargomárkaniin ja ámmáha ollašuhttima oktavuođas (1 artikla).
Soahpamuša artikla 5 mielde sierra suodjalan- ja veahkehandoaibmabijuid, maidda galgá álgit ILO:a soahpamušaid dahje ávžžuhusaid dihte, ii galgga doallat vealaheaddjin.
Lassin seamma artiklas namalassii mearriduvvo, ahte veaheapmin ii galgga doallat dakkár sierradoaibmabijuid, mat leat anolaččat dakkár olbmuid dárbbuid sihkkarastima dihte, geat dárbbašit sierra veahki dahje doarjaga ovdamearkan kultuvrralaš sajádaga vuođul.
Suoma EU:a searvansoahpamuša beavdegirji nr 3 sámiin
Suoma EU:a s earvansoahpamuša lassibeavdegirji nr 3 gieđahallá sámiid vuoigatvuođaid.
Beavdegirji lea EU:a vuođđosoahpamuša oassi dahjege ng. Lissabon soahpamuš.
Beavdegirji dovddasta, ahte Suomas, Norggas ja Ruoŧas leat sisriikkalaš ja riikkaidgaskasaš vuoigatvuođaid vuođul anus geatnegasvuođat ja čatnasumit sámiid ektui.
Soahpamušoassebealit maiddái vuhtiiváldet, ahte Suopma, Norga ja Ruoŧŧa leat čatnasan sámiid ealáhusaid, giela, kultuvrra ja eallinvuogi seailluheapmái ja ovddideapmái ja gehččet, ahte árbevirolaš sámekultuvra ja sámeealáhusat leat sorjavaččat luondduealáhusain, nugo boazodoalus, sámiid árbevirolaš ássanguovlluin.
Lassibeavdegirjji 1 mielde dan easttekeahttá, mii EY:a vuođđudansoahpamušas mearriduvvo, sámiide oažžu mieđihit oktovuoigatvuođaid boazodoaluin bargamii árbevirolaš sámeguovlluin.
Soahpamuša artikla 2 mielde beavdegirjji sáhttá viiddidit guoskat earáge árbevirolaš sámeealáhusaide gulavaš sámiid oktovuoigatvuođaid daid vuostásaš ovdáneami vuhtiiváldima várás
Eurohpá ráđi olmmošvuoigatvuohtasoahpamuš
dohkkehuvvui jagi 1950 ja bođii fápmui jagi 1953.
Soahpamuš lea dievasmahtton ja rievdaduvvon lassibeavdegirjjiin.
Soahpamuš guoská Eurohpá ráđi lahttoriikkaid.
Eurohpá ráđđái gullet 47 riikka, main 28 Eurohpá uniovnna lahttoriikka.
Eurohpá ráđđi lea politihkalaš ja olmmošvuoigatvuohta-organisašuvdna.
Soahpamuššii searvan riikkat čatnasit sihkkarastit juohke lágageavahanváldái gulavaš olbmui soahpamušas sihkkaraston vuoigatvuođaid ja luomusvuođaid.
Olmmošvuoigatvuohtasoahpamušas sihkkaraston vuoigatvuođat gullet nappo buohkaide, maiddái olgoriikkalaččaide fuolakeahttá ovdamearkan das, leatgo sii muhtin eará Eurohpá ráđi lahttoriikka riikkavuložat.
Soahpamuša ollašuhttima gohcá Eurohpá ráđi olmmošvuoigatvuohtaduopmostuollu, mii čoavdá eaŋkalolbmo váidalusaid.
Soahpamuša 8 artikla mielde juohkehaččas lea vuoigatvuohta priváhta- ja bearašeallima suodjái.
Eurohpá olmmošvuoigatvuohtaduopmostuollu lea tulkon soahpamuša 14 artikla.
Álbmotlaš vehádagaid suodjaleami guoski
ratifiserejuvvui Suomas jagi 1998.
Soahpamuša ollašuhttima čuovvu áššedovdiin čohkiidan rávvenkomitea.
Komitea addá ávžžuhusa soahpamuša ollašuhttima várás ministtarráđđái.
Ministtarráđđi addá komitea ávžžuhusaid vuođul ávžžuhusaid lahttoriikkaide soahpamuša ollašuhttima várás.
Soahpamuš gieđahallá álbmotlaš vehádagaid gielalaš ja kultuvrralaš vuoigatvuođaid.
Soahpamuša viđát artiklas soahpamušoassebealit čatnasit ovddidit diliid, mat leat dárbbašlaččat, vuoi álbmotlaš vehádagaide gulavaš olbmot sáhttet doalahit ja ovddidit kultuvrra sihke seailluhit identitehta dehalaš vuođđodahkkiid: sin oskkoldaga, giela, árbevieru ja kulturárbbi.
Artikla maiddái eaktuda ahte stáhtat suodjalit álbmotlaš vehádagaid vuostemielalaš suddadahttimis.
Álbmotlaš vehádahkii gulavaš olbmos lea maiddái vuoigatvuohta geavahit iežasgielat namaid (11 artikla).
Stáhtat galget maiddái álgit doaimmaide oahpahusa ja dutkamuša suorggis álbmotlaš vehádagaid kultuvrra, historjjá, giela ja oskkoldaga guoski dieđu gáhttema várás.
Guovllu- ja vehádatgielaid guoski
bođii fápmui Suomas jagi 1998.
Soahpamuša ulbmilin lea suodjalit smávva gielaid, mat leat jávkamin ja maid soahpamušriikkaid riikkavuložat árbevirolaččat geavahit riikkain.
Vuođđogirji ii dasto guoskka ovdamearkan sisafárrejeaddjiid gielaid.
Guovllugielaid dahje vehádatgielaid guoski sierradoaimmat eai gehččojuvvo viidásabbot geavahuvvon gielaid hálli álbmoga vealaheapmin, juos dáid doaimmaid ulbmilin lea ovddidit dásseárvvu guoskevaš gielaid geavaheaddjiid ja eará álbmoga gaskkas dahje áššáigulavaččat vuhtiiváldit dáid gielaid sierrasajádaga.
Artikla eaktuda, ahte stáhtat fuolahit das, ahte gávdnomis leahkki dahje ođđa hálddahuslaš ráját eai eastte vehádatgiela ovddideami.
Artikla 8 eaktuda ahte vehádatgiellagiidda leat oažžumis iežasgielat skuvlejupmi ovda-, vuođđo-, nuppi dási ja allaskuvlaoahpahusas sihke sihkkarasto guovllugielaid dahje vehádatgielaid duogážis leahkki historjjá ja kultuvrra oahpahus.
Artiklaid 9 ja 10 mielde vehátdagielaid galgá sáhttit geavahit riekte-, hálddahus- ja virgeoapmahašáššedikšumis.
Stáhtat galget maiddái sihkkarastit, ahte stáhtas leat vehádatgielat joavkomediat (artikla 11).
Duovddaoktasašsoahpamus
Eurohpalaš duovddaoktasašsoahpamu
Soahpamuša čielgaseamos váikkuhus leamašan Eurohpalaš duovddabálkkašumi mieđiheapmi.
Soahpamuša ollašuhttima gohcá áššedovdikomitea ja ministtarkomitea.
Suomas soahpamuš lea ollašuhtton ee. luonddusuodjalanlágas.
Duovddaoktasašsoahpamuša 5 artiklas guđege soahpamušoassebealli čatnasa ee. dovddastit láhkaásaheamis duovdagiid olbmuid birrasa dehalaš oassin, oktasaš kultur- ja luondduárbbi máŋggahámatvuođa albmoneapmin ja identitehta vuođđun, ráhkadit ja ollašuhttit sierradoaibmabijuid vehkiin duovddasuodjaleapmái, - dikšumii ja - plánemii figgi duovddapolitihka sihke bidjat duovddaperspektiivvaid guovlo- ja gávpotplánenpolitihkai sihke kultur-, biras-, eanadoallo-, sosiála- ja ekonomiijapolitihkai ja eará doaibmanprográmmaide.
Soahpamušoassebealit sáhttet váldit atnui meannudanvugiid, maid mielde álbmot, báikkálaš- ja guovlovirgeoapmahaččat ja eará áššeosolaččat sáhttet oassálastit dán duovddapolitihka meroštallamii ja ollašuhttimii.
Artiklas 9 soahpamušoassebealit movttiidahttet stáhtaid rájáid rasttildeaddji báikkálaš- ja guovloovttasbarggu ja dárbbu mielde válmmaštallet ja ollašuhttet oktasaš duovddaprgrámmaid.
Soahpamuša mielde kulturalbmabuktojumiid suodjaleapmi ja ovddideapmi eaktudit buot kultuvrraid, maiddái vehádahkii gulavaš olbmuid ja eamiálbmogiid kultuvrraid ovttaveardásašvuođa ja gudnejahttima dovddasteami (2 artikla).
Suodjalansoahpamuš meroštallá kulturalbmabuktojumiid eaŋkalolbmuid, joavkkuid ja servošiid kreatiivva boađusin šaddan albmabuktojupmin, main lea kultuvrralaš sisdoallu (4 artikla).
Sámekultuvrras árbevirolaš kulturalbmabuktojupmi dárkkuha juoiganmusihka, sámeduoji, sámedáidaga, máinnastanárbbi ja myhtaid, girjjálašvuođa, sámegielat báikenamaid sihke sámi huksenárbbi (ee. goađit, gámmet, sierralágan áittit).
Lassin sámi dološoskui gulavaš oaffaruššan sieiddiide lea kulturalbmabuktojupmi.
Ođđasut kulturalbmabuktojumit dárkkuhit modearna sámemusihka, teáhtera ja filbmadáidaga.
Ávnnahis kulturárbbi suodjalansoahpamuš
bođii Suomas fápmui jagi 2013.
Soahpamuša ollašuhttimis vástida oahpahus- ja kulturministeriija.
Soahpamuša ollašuhttima gohcá ráđđehusaid gaskasaš ávnnahis kulturárbbi suodjalankomitea.
Soahpamuš dovddasta ahte eamiálbmogiin lea dehalaš rolla ávnnahis kulturárbbi buvttadeamis, suodjaleamis, doalaheamis ja ođđasitráhkadeamis ja dasto maiddái kultuvrralaš máŋggahámatvuođa ja olmmošlaš kreatiivva ovddideamis.
Soahpamuša ulbmilin lea suodjalit ávnnahis kulturárbbi ja sihkkarastit áššeosolaš servošiid, joavkkuid ja eaŋkalolbmuid kulturárbbi gudnejahttima (artikla 1).
Ávnnahis kulturárbi dárkkuha soahpamuša 2 artikla mielde ee. geavadiid, govvádusaid, albmabuktojumiid, dieđuid, dáidduid – sihke daidda gulavaš gaskaomiid, dávviriid, artefavttaid ja kultuvrralaš sajiid – maid servošat, joavkkut ja muhtin dáhpáhusain eaŋkalolbmot dovddastit oassin kulturárbbi.
Dán ávnnahis kulturárbbi, mii sirdása buolvvas nubbái, servošat ja joavkkut luvvet jotkkolaččat ođđasit birrasa ektui, vuorrováikkuhusas luondduin ja iežas historjjáin, ja dat buktá sidjiide dovddu identitehtas ja jotkkolašvuođas, ovddidemiin dasto kultuvrralaš máŋggahámatvuođa ja olmmošlaš kreatiivva gudnejahttima.
(c) sosiálalaš geavadat, rituálat ja ávvudilálašvuođat;
(d) lundui ja máilmmiávvosii gulavaš diehtu ja geavadagat;
Soahpamuša oassebealit galget álgit dárbbašlaš doaimmaide ávnnahis kulturárbbi suodjaleapmin iežas guovllus ja dovdát ja meroštallat guovllus gávdnovaš ávnnahis kulturárbbi sierra elemeanttaid ovttasbarggus čanasjoavkkuiguin (11 artikla).
Oassebealit galget maiddái bidjat logahallamii stáhtas gávdnovaš ávnnahis kulturárbbi (12 artikla).
Julggaštusat
Olmmošvuoigatvuođaid oppamáilmmálaš julggaštus
Jagi 1948 dohkkehuvvon ON:id olmmošvuoigatvuođaid oppamáilmmálaš
julggaštus
lea riikkaidgaskasaš olmmošvuoigatvuođaid vuođđu.
Buot máilmmi stáhtat leat geavatlaččat dohkkehan dan.
YK:id oktasaščoahkkin dohkkehii jagi 2007 guhká válmmaštallon
julggaštusa eamiálbmogiid vuoigatvuođain
Suopma dohkkehii julggaštusa almmá eavttuid haga.
Julggaštus čohkke elemeanttaid gávdnovaš riikkaidgaskavaš soahpamušain.
Julggaštusa ollašuhttima čuovvu ja ovddida ON:id olmmošvuoigatvuohtaráđi vuollásažžan doaibmi eamiálbmotraporterejeaddji.
Raporterejeaddji addá almmolaš ávžžuhusaid eamiálbmogiid vuoigatvuođaid ovddideami várás sihke čielggada eamiálbmogiid vuoigatvuođaid ollašuvvama guđege stáhta viidodagas.
Julggaštusa ollašuhttin čuvvojuvvo maiddái eamiálbmogiid bissovaš foruma jahkásaš čoahkkimiin.
Julggáštusa dehalaš artiklat gusket eamiálbmogiid iešmearridanvuoigatvuođa, vuoigatvuođa iežas gillii ja kultuvrii, stáhtaid vástu eamiálbmotkultuvrra sihkkarastimis, eamiálbmogiid vuoigatvuođa luondduriggodagaide sihke julggáštus gieldá juohkelágan eamiálbmogiid suddadahttinfiggamušat.
Eamiálbmotjulggaštus lea váldojuvvon muhtun riikkaid lahkaásaheapmai, muhto eanáš stáhtat leat doallan julggáštusa dušše morálaččat geatnegahttin.
ON:id eamiálbmotraporterejeaddji professor James Anaya lea árvalan
ON:id oktasaščoahkkimii eamiálbmotjulggáštusa ollašuhttima ja mearkašumi.
ON:id oktasaščoahkkima mearrádusain leat lágalaš geatnegasvuođat.
Anaya mielde julggáštus buktá ovdan globála ovttamielalašvuođa eamiálbmotvuoigatvuođaid sisdoalus ja geatnegasvuođa ovddidit olmmošvuoigatvuođaid ON:id soahpamušaid mielde.
Muhtun julggáštusa oasit dego vealameahttunvuohta, kultuvrra guoskameahttunvuohta, opmodat ja iešmearridanvuoigatvuohta leat boahtimin oassin riikkaidgaskasaš dábálaš vuoigatvuođa norpma.
Julggáštus maiddái vuođđuduvvá máŋggaid stáhtaid ratifiseren olmmošvuoigatvuohtasoahpamušaide, mat geatnegahttet stáhtaid lágalaččat.
Julggáštusa láidehusas namalassii celkojuvvo, ahte eamiálbmogat leat vásihan historjjá áigge eahpevuoiggalašvuođa, mii lea eastán sin sihkkarastimis ja ovddideamis iežas kultuvrra ja fuonidan sin vuoigatvuođaid.
Eamiálbmotjulggáštusa ulbmilin lea vuiget dáid historjjálaš dohkkemeahttun diliid.
Riikaidgaskasaš olmmošvuoigatvuohtasoahpamušaid dulkojumis ja ollašuhttimis vástideaddji olmmošvuoigatvuohtaorgánat leat dávjá gidden fuopmášumi iežaset čovdosiin julggáštusa geatnegasvuođaide.
Eamiálbmotjulggáštusa geatnegasvuođaide čujuhuvvo erenoamážit áššiin, mat gusket vealameahttunvuođa, kultuvrralaš guoskameahttunvuođa ja iešmearridanvuođa.
Čoahkkin lea jagi 1992 dollon suvdilis ovdáneami konferánssa čuovvunčoahkkin.
Jagi 1992 čoahkkin lei hui mearkkašahtti, daningo dalle dohkkehuvvui ee. biodiversitehtasoahpamuš, dálkkádatsuodjalansoahpamuš sihke suvdilis ovdáneami ulbmilat (Agenda 21).
Suomas suvdilis ovdáneapmi lea ovddiduvvon ee.
álbmotlaš suvdilis ovdáneami strategiijain ja servodatčátnašumiin
Maiddái eamiálbmogiid vuoigatvuođat leat ovdanbuktojuvvon julggáštusas.
Rio julggáštus deattuha, ahte suvdilis ovdáneami ollašuhttin eaktuđa eamiálbmogiid aktiiva ja váikkuheaddji oassálastima suvdilis ovdáneami ovddideapmin juohke dásis.
Rio julggáštus maiddái dovddasta ON:id eamiálbmotjulggáštusa mearkkašumi ja dan, ahte julggáštusa galgá vuhtiiváldit suvdilis ovdáneami strategiijaid ollašuhttimis.
Rio julggáštus eaktuda stáhtaid doarjut eamiálbmogiid identitehta, kultuvrra, kulturárbbi, árbevirolaš dieđu ja dábiid.
Julggáštus deattuha dárbbu doarjut eamiálbmogiid suvdilis ovdáneami mieldásaš ealáhusaid.
Unesco kultuvrralaš máŋggahámátvuođa guoski oppamáilmmálaš julggáštus
Unesco oktasaščoahkkima dohkkehan
lea hábmen vuođu ávnnahis kulturárbbi ja kulturalbmonemiid suodjalansoahpamušaide.
Julggástusa artiklas 4 celkojuvvo, ahte kultuvrralaš maŋggahámátvuođa bealušteapmi lea etihkalaččat vealtameahttun ja earutkeahtes oassi olmmošárvvu gudnejahttimis.
Dasa gullá čatnaseapmi olmmošvuoigatvuođaide ja vuođđofriijavuođaide, erenoamážit unnitloguide ja eamiálbmogiidda gulavaš olbmuid vuoigatvuođaide.
Julggáštusa ollašuhttinplána čuoggás 14 Unesco lahttoriikkat čatnasit álggahit doaimmaid erenoamážit eamiálbmogiid árbevirolaš dieđu gudnejahttima ja seailluheami várás, dan árvvu dovddasteami várás eandalitge birassuodjaleamis ja luondduriggodagaid hálddašeamis, sihke otnáža diehtaga ja báikkálaš dieđu ávkkástallamis dievasmahttimin nuppiid.
Ratifiserekeahtes ja válmmaštallama vuolde soahpamušat
Soahpamuša leat ratifiseren davviriikkain Norga ja Dánmárku.
Soahpamuša ratifiseren leamašan Suoma olmmošvuoigatvuohtapolitihkalaš ulbmilin guhká.
Soahpamuša ratifiseren váldui vuosttas geardde ulbmilin oaiveministtar Jyrki Katainena ráđđehusprográmmii.
Soahpamuša guovddáš artiklat 14 ja 15 gieđahallet eamiálbmogiid vuoigatvuođa eatnamii, čáhcái ja luondduriggodagaide.
Suomas vuoigatvuođaministeriija lea čielggadan jagi 2012 soahpamuša ratifisereneastagiid eretváldima sáddemiin áššis cealkkabivdaga ministeriijai ja sámediggái.
Sámediggi celkii cealkámušas ahte Suomas leat buorit vejolašvuođat ratifiseret soahpamuša ja hoahpuhii ratifiserenproseassa álggaheami.
Sámediggi maiddái celkii, ahte eana- ja čáhcevuoigatvuođat gusket eana- ja čáhceviidodagaid, mat leat sámiid ruovttuguovllu ja stáhta hálddus.
Soahpamuša ratifiseren lea sámedikki válgabaji váldoulbmil.
Soahpamuša ratifiseren ii leat goit velá ovdánan.
genaváriid oažžumis ja ávkkiid vuoiggalaš juohkimis dohkkehuvvui jagi 2010 biodiversitehtasoahpamuša oassebeallečoahkkimis.
Beavdegirji dievasmahttá biodiversitehtasoahpamuša artikla 17, mii gieđahallá maiddái genaváriid oažžuma ja ávkkiid juohkima sihke artikla 8(J), mii gieđahallá báikkálašservošiid, main lea eamiálbmogiid ja árbevirolaš eallinhámi luonddu máŋgggahámátvuhtii gulavaš árbevirolaš diehtu.
Suopma vuolláičálii beavdegirjji jagi 2011 ja
Ratifiserema válmmaštalli bargojoavkku ulbmilin lea oažžut evttohusa gárvvisin jagi 2014 gaskamuttus.
Beavdegirjji láidehusas stáhtat vuhtiiváldet ON:id eamiálbmogiid vuoigatvuođaid guoski julggáštusa.
Beavdegirjji artiklat 5, 6 7, 11 ja 12 gieđahallet erenoamážit eamiálbmogiid vuoigatvuođaid.
Beavdegirjji mielde eamiálbmogiid hálddus leahkki genaváriide gulavaš árbevirolaš dieđu sáhttá atnit dušše eamiálbmogiid ovddalgihtii miehtamiin dahje dohkkehemiin ja das ožžon ávkiid galgá juohkit vuoiggalaččat.
Riikaidgaskasaš áššedovdibargojoavku guđii
evttohusa davviriikkalaš sámesoahpamuššan
Stáhtasoahpamušráđđádallamat Suoma, Norgga ja Ruoŧa stáhtaiguin soahpamuša vátnama ja doahkkeheami várás álggahuvvui jagi 2011.
Daid lea dárkkuhus loahpahit jagi 2015 loahpa rádjai.
Áššedovdibargojoavkku evttohan soahpamushápmosa ulbmilin lea harmoniseret sámiid guoski láhkaásaheami, hábmet vejolašvuođaid sámegiela, kultuvrra ja sámeealáhusaid ovdáneapmai nu, ahte stáhta ráját estet sámiid ovttasbarggu nu unnán go vejolaš.
Soahpamušhámus čohkke guovddáš geatnegasvuođaid eará rikkaidgaskasas soahpamušain ja julggáštusain dego ILO 169-soahpamusaš ja eamiálbmotjulggášusas.
Suoma sámedikkis leat golbma ovddasdeaddji stáhtáráđi namahan ráđđádallansáttagottis.
Sámedikki ovddasteadjiin lea hállanvuoigatvuohta soahpamušráđđádallamiin sihke vuoigatvuohta guođđit iežas oainnu beavdegirjái.
Sámedikki ja Ruošša sámiid ovttasbargoorgáná Sámiid parlamentaralaáš ráđđi lea soahpan, ahte sámit ráđđádallet oktan álbmogin ráđđádallamiin ja ahte sámiid oktasaš oainnut sohppojuvvojit SPR:as.
WIPO instrumeanta árbevirolaš dieđu, álbmotárbbi ja genaváriid suodjaleapmin
WIPO dahjege máilmmi intellektuála opmodaga organisašuvdna (engl.
World Intellectual Property Organisation) lea Ovttastuvvan nášuvnnaid sierraorganisašuvdna.
Suoma stáhta lea WIPO lahttu.
WIPO váldobargun lea ovddidit dakkáraš doaibmabijuid ovddideami, maid mearri álkidahttá intellektuála opmodaga beaktilis suodjaleami juohke bealde máilmmis ja dahkat sullalažžan álbmotlaš láhkaásaheami dán suorggis; roahkasmahttit riikkaidgaskasaš intellektuála opmodaga suodjaleami ovddideami darkuheaddji soahpamušaid dahkama ja fuolahit intellektuála opmodaga riikkaidgaskasaš suodjaleami álkidahttima sihke dárbbu mielde registrerema dán suorggis sihke registrerema guoski dieđuid almmustahttima.
dahjege stáhtaid gaskasaš komiteas intellektuála opmodagas, genaváriin, árbevirolaš dieđus ja álbmotárbbis.
Lágalaš instrumeantta válmmaštallan lea bistán guhká.
Ulbmilin lea oažžut evttohus lágalaš instrumeantta / instrumeanttaid hábmema várás komitea doaibmabaji 2014/2015 áigge.
Ođđa oahppamateriálat sámegielat oahpahussii
Vuođđoskuvlla badjeluohkáid anárašgielat oahpahusa várás lea almmuhuvvon ođđa eatnandieđu oahppogirji ja oahppangihppa, Amerik ja Amerik Oppâmvihko.
Davvisámegillii lea almmuhuvvon iežás kultuvrii vuođđuduvvi govvasátnegirji Oahpa sániid, mas leat 500 govaiguin čilgejuvvon sáni.
Amerik - oahppogirjji ja oahppangihppaga lea anárašgillii jorgalan Ilmari Mattus.
Oahppogirji gieđahallá Lulli- ja Davvi-Amerihká ja dat lea jorgaluvvon suomagielat Koulun maantieto - ráiddus.
Davvisámegiela ja - gielat oahpahussii lea almmuhuvvon iežas kultuvrii vuođđuduvvi govvasátnegirji Oahpa sániid, man anáraš- ja nuortalašgielat veršuvnnat Oopâ saanijd ja Mattu saaŠnid leat almmuhuvvon juo ovdal.
Girjjiid vuođđun lea Matti Morottaja originála.
Davvisámegielat girjji sátneráju lea ráhkadan Kaisa Tapiola-Länsman ja govaid Sirpa Mänty.
Buresboahtin sámenuoraid konferensii sámekulturguovddáš Sajosii Anárii 6.-7.2.2014.
11.00 SDP:a várreságadoalli Eero Vainio: Gierdilvuohta ja ii-gierdilvuohta Suomas
13.00 Bargojoavkkut: Gierdilvuohta drámá vehkiin
Bearjadat 7.2.2014 Parlameantasále Solju, tulkon buot Suomas hállojuvvon sámegielaide
bargá dál sámekultuvrra leanadáiddárin
studere mášen- ja buvttadanteknihka
eret Anáris, studere Vaasas ja bargá Helssegis.
eret Anáris ja orru dál Roavenjárggas
bargan máŋgga sajis sierralágan gádjunsuorggi bargguid
lea nuorabun komponeren rapmusihka suomagillii ja davvisámegillii dáiddárnamain Aziz
eatni bealde anáraš ja eatni ruoktogilli Njellim leamaš álo dehálaš báiki
studere anárašgiela ja kultuvrra skuvlenprográmmas SOG:s
studeren davvisámegiela Guovdageainnus.
13.00 Panela čoahkkáigeassu ja hálešteapmi
Sámediggi kárte sámebearrašiid dárbbuid sámegielat doaimmaide Sis-Suomas, Jyväskylä ja Tampere guovllus.
Sámediggi ohcá jahkásaččat oahpahus- ja kulturministeriijas stáhtadoarjaga sámiid giellabeasse- ja giellalávgunriekkesdoaimma várás.
Sámediggi lea álggahan ruoktosiidduid ođasmahttima.
Ruoktosiidduide leat lasihuvvon ođđa dieđut sámiid
sierra bargojoavkkuin, eamiálbmogiid vuoigatvuođaid guoski riikkaidgaskasaš
sihke eamiálbmogiid vuoigatvuođaid ollašuvvama gohcci orgánaid ođđaseamos
Supmii. Ođđa siiddut leat bárrásiin sámegillii jorgaleami vuolde.
Sámi álbmotbeaivi ávvuduvvo Sámekulturguovddáš Sajosis Anáris ja prográmmas lea kultuvrra ja musihkka.
Sajosis guokte beaivve bisti Sámenuoraid konfereanssa, man fáddán lea sámenuoraid identitehta ja gierdilvuohta.
Konseartta lea vejolaš čuovvut maiddái live-streama bokte interneahtas.
Konseartta ordnemis fástidit Sámedikki nuoraidráđđi ja Sámemusihkkaguovddáš.
Konseartta maŋŋá dmu 19.30 Sajosis álgá Sámi Grand Prix – Suoma juoiganoassegilvu, mii maiddái lea guldaleaddjiide rabas ja nuvttá.
Juoiganoassegilvvu dárkkuhussan lea gávdnat ovddasteaddji Guovdageainnu beassášmárkaniid Sámi Grand Prix – juoiganoasi finálii.
Juoigangilvvu jođiha Niiles-Jouni Aikio.
Nuortalaškulturvuođđudusa stivrra čoahkkin dollui Anáris 21.1.
Čoahkkimis plánejuvvui nuortalaškulturguovddáža vuođđudeapmi Čeavetjávrái.
Dilálašvuhtii oassálaste maiddái sámedikki ságajođiheaddji Klemetti Näkkäläjärvi ja kulturlávdegotti ságajođiheaddji Tauno Haltta.
Nuortalaškulturguovddáš ovdanbuktui seammá beaivve maiddái olgoministtar Erkki Tuomiojai Sajosis.
Sámediggi lea álgoplánaid mielde čatnasan láigohit ovtta bargolanja guovddážis.
Mus lei hirbmat álki oassálastit čoahkkimii go sámedikki dievasčoahkkin lea ásahan válgabaji oktan ulbmilin doarjut buot fámuiguin nuortalaškulturguovddáš-fidnu Čeavetjávrái.
Seammá prográmmas sámediggi lea čatnasan lasihit gieldaguovddážiid olggobeale guovlluid eallinfámu.
Nuortalaškulturguovddáš - fidnus lea sámedikki dievas doarjja ”, ságajođiheaddji Näkkäläjärvi muitalii.
Govas sámedikki ságajođiheaddji Klemetti Näkkäläjärvi ja nuortalaččaid luohttámušalmmái Veikko Feodoroff
Nuortalaškulturguovddáš dárbbaša ruhtadeami guovddáža huksemii, doaimma ovddideapmái ja bajásdoallamii.
Nuortalaškulturguovddáža ulbmilin lea ealáskahttit, doalahit ja ovddidit nuortalaččaid kultuvrra ja nuortalašgiela Suomas. ”
Nuortalaškulturguovddáža ulbmilin lea fállat lunddolaš nuortalašgielat áššiiddikšun- ja bargobirrasa nuortalaškultuvrra guovddášguvlui.
Nuortalaškulturguovddáža válmmaštallá nuortalaškulturvuođđudus, man bargui oassálastet máŋggat guovddáš čanasjoavkkut.
Sámedikki ovddasteaddjin nuortalaškulturvuođđudusa stivrras leat kulturlávdegotti ságajođiheaddji Tauno Haltta. ”
Guovddáš lea dehalaš nuortalašguovllus ássi buot nuortalaččaide.
Buot doaimmaid ii sáhte sajustit Anárii, muhto smávva ja árbevirolaš nuortalašgiliid galgá doallat eallinfámolažžan.
Jáhkán ahte guovddáš lasiha nuortalaškultuvrra dovdama ja árvvus atnima ”, Haltta muitalii.
Nuortalaškulturvuođđudus lea ohcan eana- ja meahccedoalloministeriijas ruhtadeami guovddáža ollašuhttima várás.
Ruhtadeapmi ii leat mieđihuvvon.
Nuortalaškulturguovddáš plánejuvvo ruhtaduvvot sierra ministeriijaid, Eurohpá guovlluovddidanfoandda ja eará vejolaš ruhtadangálduid doarjagiin.
Sámedikki stivra gieđahallá čoahkkimis 28.1 latnjadárbbu nuortalaškulturguovddážis.
” In oainne makkárge eastaga dasa, ahte manin sámediggi ii sáhtášii várret guovddážis doaimmahatlanjaid guovtte olbmui.
Sámegielaid ealáskahttinprográmma ollašuhttin, sámedikki iežas doaimma ovddideapmi ja davviriikkaid oktasaš sámi giellaovttasbarggu ođđasit organiseren sáhttet buktit sámediggái nuortalašgillii ja nuortalaškultuvrai gulavaš ođđa virggiid ”, Näkkäläjärvi muitala.
” Lea vealtameahttun, ahte guovddáža huksemii ja doaimma bajásdoallamii gávdno jođánit bissovaš ruhtadeapmi.
Nuortalaškultuvrra sihkkarastin eaktuda jođánis doaimmaid ”, Haltta deattuhii.
Leatgo beroštuvvan oahppamateriálabargguin ?
Materiálat ráhkaduvvojit skuvlen- ja oahppamateriálalávdegotti dohkkehan buvttadanplána vuođul, muhto váldit maid vuostá buriid ideaid ja evttohusaid.
Juos leat beroštuvvan oahppamateriálabargguin, de váldde oktavuođa Sámedikki skuvlen- ja oahppamateriáladoaimmahahkii.
Eana- ja meahccedoalloministtar Koskinen deaivvadii sámedikki stivrrain
Eana- ja meahccedoalloministtar galledii Sajosis 28.1.2014 ja deaivvadii sámedikki stivrrain. ”
Govas gurotravddas má. hálddahushoavda Pia Ruotsala, stivrra lahttu Anna Morottaja, II várreságajođiheaddji Heikki Paltto, I várreságajođiheaddji Tiina Sanila-Aikio, ságajođiheaddji Klemetti Näkkäläjärvi, eana- ja meahccedoalloministtar Jari Koskinen, stivrra lahttu Ilmari Tapiola ja má. láhkačálli Kalle Varis.
” Buvttiimet ovdan dan, ahte sámekultuvrra galggašii suodjalit sierralágas, nugo boazodoallo-, guolástan- ja meahcástanlágain.
Bajiideimmet ovdan maiddái dárbbu ođasmahttit boazodoallolága vástidit Suoma vuođđolága ja riikkaidgaskasaš geatnegasvuođaid.
Sámit ja olles riikkaidgaskasaš searvvuš vurdet Suoma viimmatge ollašuhttit riikkaidgaskasaš geatnegasvuođaid. ”
sámedikki II várreságajođiheaddji Heikki Paltto muitalii.
Ráđđádallamiin bođii ovdan maiddái Suoma ja Norgga Deanu soahpamuša ođasmahttin.
” Evttoheimmet ministarai ahte ráđđádallansáttagotti doarjjan nammaduvvo sámekultuvrra, Deanu sierradiliid ja bivdovuoigatvuođaid dovdi áššedovdi, mii čielggadivčče stáhtasoahpamuševttohusa váikkuhusaid Deanu sámiide ” stivrra lahttu Ilmari Tapiola muitalii.
Sámedikki stivra ja ministtar Koskinen ságastalaigga maiddái nuortalaškulturguovddážis.
” Nuortalašáššit leat lága mielde eana- ja meahccedoalloministeriija vuollásažžan.
Evttoheimmet, ahte nuortalaškulturguovddáža álgui bidjamii gávdno jođánit ruhtadeapmi.
Nuortalaškultuvrra sihkkarastin eaktuda sierradoaimmaid, ” Tiina Sanila-Aikio muitalii.
” Sámediggi lea ilolaš ahte ministtar háliidii deaivvadit sámedikki stivrrain ja ságastallat áigeguovdilis sámeáššiin.
Ministtar lei duhtavaš ahte ovttasbargu Meahciráđđehusain doaibmá bures.
Sámedikki fuollan lea dat, mo meahciráđđehusa hálddašanmálle ođastus boahtá váikkuhit sámedikki ja Meahciráđđehusa gaskasaš ovttasbargui boahttevuođas. ”
Ođđa girji logahaga davvisámegiela eatnigiela oahpahussii almmuhuvvui
Logahaga davvisámegiela eatnigiela oahpahusa várás lea almmuhuvvon ođđa oahppogirji
Gurssa oaivedeaddu lea teavsttaid ráhkadusain ja mearkkašumiin.
Girji čuovvu logahaga eatnigiela riikkaviidosaš oahppoplána.
Logahaga eatnigiela oahpahusas sámegiela ja - kultuvrra lassin deaddu lea girjjálašvuođas ja dan dulkomis.
Oahppit ohppet čállit máŋggalágan čállosiid ja dađistaga maiddái ođđa vugiid ja geahččanguovlluid teavsttaid analyseremii ja dulkomii.
Girjji leat čállán Marjaana Aikio, Helmi Länsman, Maarit Magga ja Elen Anne Sara.
Tania-Maria Moilanen lea ráhkadan girjji sárgumiid ja Svea Päiviö hábmen girjji gráfalaččat.
Giela geainnut 2 lea joatkka jagis 2012 almmuhuvvon seammánammasaš vuosttaš gurssa oahppogirjái.
Ođđa oahppamateriálat anáraš- ja davvisámegielat oahpahussii
Anáraš- ja davvisámegielat vuođđooahpahussii leat almmuhuvvon ođđa oahppamateriálat.
mii lea joatkka ovdal almmuhuvvon golmma girjái.
jorgaluvvon WSOY Matikka-nammasaš ráiddus, mii šaddá almmuhuvvot ollasit anárašgillii.
Davvisámegielat Lohkoleaika - nammasaš jorgalus ráiddus lea juo skuvllaid anus.
Bluppe-ráiddus davvisámegillii almmuhuvvon ođđa girjjit
heivejit siidolohkamuššan sihke sámegielat ja eatnigiela ja vieris giela oahpahussii.
Máinnašuvvon girjjiid lassin almmuhuvvui ođđa preanttus
Ođđa girjjiid lea ruoŧagielas jorgalan Hannu Kangasniemi.
Giela lea dárkkistan Jovnna Ánde Vest.
Bluppe - girjjiid lea álgoálggus čállán Inga Borg.
Sámediggi lea almmuhan oktiibuot gávcci ođđa oahppamateriála jagi 2014 vuosttaš vahkuid áigge.
Čuovvovažžan prentehusas vurdojuvvo ođđa preanttus Girjegiisá Oy álgoálggus jagi 1993 almmuhan Pekka Sammallahti Sámi-suoma-sámi sátnegirjjis.
Sámedikki almmuhan oahppamateriálat leat fidnemis Sámi duodjegávppis Sajosis Anáris, searvvi
Sámeoahpahusa oahppiid mearri stuorru
Sámeoahpahusa oahppiid mearri Suoma vuođđooahpahusas ja logahagain stuorru.
Oahppiid mearri lea lassánan sullii 170 skuvlajagi 2005-2006 rájes.
Dán lohkanjagi olles oahppiid mearri lea 613, go dat čakčat 2005 lei 444.
Buot Suoma golbma sámegiela oahpahuvvojit eatnigiela ja vierisgiela oahppoávnnasin.
Oahpahus sámegillii ordnejuvvo anáraš- ja davvisámegielain sámiid ruovttuguovllus.
Oahppiid olles mearri lea lassánan ovddit jagis oktiibuot 59.
Stuorámus lassáneapmi lea dáhpáhuvvan sámegiela ávnnasoahpahusas (+70).
Daid oahppiid mearri, geat ožžot oahpahusa sámegillii, lea geahppánan 11.
Anárašgielat oahpahusa oahppiid mearri lea ovddit jagi dásis (15), nuortalašgielat oahpahus lea molson ávnnasoahpahussan (-5) ja davvisámegielat oahpahusa oahppiid mearri geahppánan guđain.
Oahppieinnostusat goittotge čájehit, ahte oahpahus sámegillii boahtá lagaš jagiin lassánit dađi mielde go sámegielat árrabajásgeassin nanosmuvvá.
Sámegielat árrabajásgeassin ordnejuvvo sámegielat beaiveruovttuin dahje beaiveruoktojoavkkuin ja sámegielaid ealáskahtti giellabesiin.
Eanášoassi sámeoahpahusas addojuvvo sámiid ruovttuguovllu gielddain, mat ožžot dán oahpahussii earenoamáš bealljemerkejuvvon stáhtaveahki.
Sámiid ruovttuguovllu gielddain leat sámegielat ja sámegielaid oahpahusas oktiibuot 549 oahppi.
Lassáneapmi lea oktiibuot 33 oahppi ovddit skuvlajagiin veardidettiin.
Anára gieldda skuvllain sámegielaid ja sámegielat oahpahusas leat oktiibuot 262 oahppi, mas lea ovddit jagi ektui lassáneapmi 22.
Iežas oahppiid lassin Anára gieldda oahpaheaddjit addet gáiddusoahpahusa oktiibuot gávcci logahatoahppái.
Ohcejoga gieldda skuvllat addet sámegiela ja sámegielat oahpahusa oktiibuot 124 oahppái, mas lea lassáneapmi ovddit jagis 16.
Sámegielat oahpahusa oassi gielddas addojuvvon oahpahusa ollisvuođas lea stuorámus Ohcejogas.
Sámegillii addojuvvon oahpahusa oassi lea jagiid mielde čielgasit sturron.
Dán lohkanjagis maiddái daid oahppiid mearri, geat ožžot sámegiela ávnnasoahpahusa, lea lassánan 18.
Enodaga gieldda skuvllain oahpahus sámegillii ja sámegielas addojuvvo oktiibuot 61 oahppái, mii lea 15 unnit go ovddit skuvlajagi.
Soađegili gieldda sámeoahpahusa váldodeaddu lea giela ávnnasoahpahusas, man ožžot oktiibuot 99 oahppi.
Sámegielat oahpahusa oahppiid meari einnostit stuorrut boahttevaš jagiin.
Sámiid ruovttuguovllu gielddaid olggobealde stuorámus oahppiid mearri lea Oulu guovllus, gos giela ávnnasoahpahus addojuvvo oktiibuot 15 vuođđooahpahusa oahppái ja 13 logahatstuđentii.
Roavvenjárgga gávpoga guovllus sámegiela oahpahusas leat oktiibuot 12 vuođđooahpahusa oahppi ja guhtta logahatstuđeantta.
Helssega guovllus sámegiela oahpahusas leat 10 vuođđooahpahusa oahppi oktiibuot njealji skuvllas.
Sámegiela dahje sámegielat vuođđooahpahusa ožžot olles riikkas oktiibuot 542 oahppi.
Sámegiela oktii rehkenastojuvvon oahppiid mearri logahagain lea 71.
Sámediggi čuovvu ja raportere sámeoahpahusa ollisvuođas Suomas. Sámeoahpahusa statistihkat maŋimuš jagiin lea gávdnamis
Sámit ledje daid olbmuid maŋisboahttit, geat ásaiduvve Davvi-Fennoskandiai dalán jiekŋabaji maŋŋá badjel 10 000 jagi dassái.
Davvi - Skandinávia sámiálbmot nállašuvaš vuosttas Jiekŋameara rittu álbmogiin ja vuođđosámi hálli álbmogis.
Dálásámit leat oassi geađgebaji álbmoga maŋisboahttijoatkit, mat ásaiduvve sámeguvlui dalán jiekŋabaji maŋŋá. Sámiid orrunguovlu ja lávdu lei viidasamos áigelogu álggu sulaid 1000-lohkui.
Sámit orro Laatokkas Jiekŋamerrii ja Gaska-Skandinavias Vilgesmerrii.
Sámiid ollašuhttán ealáhusvugiin leat seilon dieđut sámi álbmotárbbis ja arkeologalaš dutkan lea buktán ođđa dieđu dološ sámeservošiid birra.
Sámit leat ollašuhtttán árrahistorjjá áigge bivddu, čoaggima, guollebivddu ja boazodoalu.
Ealáhusat leat leamaš hui luonddulági miel ja buot materiálaid oažžui luonddus.
Sámiid dološosku vuođđuduvai eará davvi oskkuid láhkai luonddubálvaleapmai ja osku lei šamanistalaš.
Sámit bálvaledje luondduháldiid, dego, Biegga-albmá, Bieggagállisa, bajánipmila Dierpmis – Äijjih- Àddja ja nisson sihke eatnivuođa háldi Sáráhkká ja meahccebivddu háldi Juoksáhkká.
Guovddáš muitu sámiid šamanistalaš oskkus lea meavrresgárri, maid leat govuhan ee. ipmilsymbolaiguin.
Beakkán sieidi lea Anára gielddas Áijihsuálus.
Sieiddiide oaffaruššui guolli, biergu, dávttit sihke maŋŋá maiddái ruhta ja eará árvobiergasat.
Sieiddit leat vejolaččat doaibman maiddái siiddaid gaskasaš rádječuoldan.
Sámiid searvvušvuogádaga vuođđu lea siida dahjege sámegilli, mii lea ealáhusa ollašuhttima ovttadat sihke servodatlaš ja guovloguovdásaš hálddahusovttadat.
Sátni siida lea etymologalaččat gaskavuođas sátnái sieidi, mii darkkuha geađggi dahje bávtti, mii lea bálvaleami čuozáhahkan.
Siiddain ledje ráját ja siiddaid ráját ledje maŋŋelis vuođđun go sámiid orrunguovlluide vuođđudedje gielddaid.
Johan Turi lea girjjistis j. 1910 Muitalus sámiid birra govvidan sámiid álbmotárbbi ja erenoamážit badjesámiid folklore.
Álbmotárbbi mielde sámit álge bivdit gottiid ja guođohit daid dan maŋŋá boazun.
Boares dutkamuša mielde sámit livčče ollašuhttán unnahámát boazodoalu, mas bohccot livčče atnon goddebivddus hohkahallandárkkuhusa dihttii guhká, muhto viiddes nomáda badjedoallu lei easka 1600-logu rájes.
Oainnut leat vuođđuduvvan vearuhuslogahallamiidda.
Leat dulkojuvvon, ahte bohccot leat lodjuduvvon duottargottis ja boazodoallu sihke meahccebivdu livčče dagahan duottargotti sogahuvvama.
Ođđasamos arkeologalaš – biologalaš dutkamuš ii doarjjo dán oainnu.
Ođđasamos DNA-dutkamuša mielde Fennoskandia dálá boazu ii leat duottargottis lodjuduvvon šládja muhto áibbas iežas šládja.
Dutkamuša mielde lea vejolaš, ahte sámit leat lodjudan historjjá áigge máŋggaid earálágan goddešlájaid.
Arkeologat leat ovdal dulkon goddedáktegávdnosiid muitalan bivdokultuvrras, muhto ođđasamos dutkamušbohtosa vuođul dat sáhttet muitalit maiddái boazodoallokultuvrras.
Várra sámi boazodoallokultuvrra lea hui boaris, daningo ealáhus lea hui spesialiserešuvvan ja sámegielas leat hui viiddis boazodollui gulavaš terminologiija.
Guollebivdu leamašan ja lea ainge dehalaš sámiid kultuvrra oassi ja mearkkašahtti ealáhus.
Ohcejogas guollebivddu mearkkašupmi leamašan erenoamáš stuoris.
Vuosttas čálalaš máinnašumit Deanu guollebivdokultuvrras leat gaskaáiggi loahpas, maŋŋidisgaskaáiggis.
Dehalamos bivdoguolli, luossa, leamašan čađa áiggiid Deanu sámiide dehalamos sálašguolli sihke maiddái máksingaskaoapmi.
Sámit leat bivdán biebmun gotti, ealgga sihke eanalottiid.
Arkeologat leat gávdnan sámiid ruovttuguovllus máŋggaid otná beaivve rádjai seilon bivdorokkiid.
Unnimus fuođđuid bivde lassin náhkiid dihtii.
Sámit vuvde náhkiid álo Gaska-Eurohpa rádjai juo hui árrat.
Čoaggin lea gullan sámiid biepmuháhkamii čađa historjjá.
Čáhcelottiid manneheapmi dahjege maniid čoaggin muorain, leamašan dehalaš biebmolassi, ja vuohki lea seilon unnahámát buđaldussan áibbas dáid beivviid rádjai.
Iešguđet sámekultuvrrain leamašan iešguđetlágan váldobiebmogáldut ja ássanmállet, maidda váikkuhedje biras, luonddu resursavuođđu sihke kultuvrra dábit ja árbbit.
Badjesámiin ássan čuovui bohccuid lunddolaš geinnodagaid mearrarittu geasseorohagain álo suddjes meahcceguovlluide ja duottariidda.
Maiddái guolásteaddjisámiin lei johtti eallinvuohki.
Dálveorohaga dálá Suoma guovllus doalli sámit leat fitnan guollebivddus geassit gitta Norgga mearrarittu rájes.
Anáraččain leamašan guollebivddu, meahccebivddu ja maŋŋelis maiddái šibitdoalu várás ovttas golbmii bajiid mielde orrojuvvon saji.
Anáraččaid orohatlotnašuvvan čoahkanii Anárjávrri čázádaga lahkosii.
Anáraččaid dálveorohat lei dávjá siseatnama vuvddiin, mat ledje biekkasuojis ja guovllus ledje boaldinmuorat ja guođohaneatnamat.
Geasseorohagat ledje lunddolaččat jávrriid dahjege buriid guollečáziid guoras.
Orohatlotnašuvvan seaillui muhtun anáraš bearrašiin gitta 1950-logu rádjai.
Nuortalašservoša searvvuš- ja ealáhusvuogádagas lea buoremusat seilon dieđut Suonnjelgili nuortalšservošis.
Dálvegilis bearrašat ollašuhtte ovttas bivddu ja guollebivddu.
Dálvegilis čoahkkanii nuortalaččaid giličoahkkin, mii mearridii eatnamiid geavaheamis ja servoša guoski áššiin.
Nuortalaččat leat lassin ollašuhttán unnahámát boazodoalu.
Gaskaáiggi rájes eará stáhtat álge šaddat sámiid ásahan orrunsajiide ja stáhtaid beroštupmi čuozai gulul maiddái davás ja dan resurssaide.
1500-logu loahppabeali rádjai sámit elle measta áidna álbmogin iežaset guovlluin.
Suopmelaš ja sápmelaš ásahusa rádján lei ng. Lappi ja Lanta rádji, mii lei dálá sámiid ruovttuguovllu máddelabbos.
Historjáčálli Kyösti Julku lea meroštallan lappi ja lanta rájá rádječuolddaid.
Rádjá vuođđuduvai sámegiliid ja suopmelaš gielddaid rájáide.
Rádjá ii goit seilon fámus hirbmat guhká, muhto Kustaa Vaasa 1600-logus (1673 ja 1695) addin ássanplakáhtat heaittihedje rájá ja álggahedje ođđaássama sámiid orrunguovlluide.
Fárrema dorjo sosiálalaš ja ekonomalaš healppuhemiiguin.
Ođđaássama áigge dálá Suoma ja Norgga davvioasit gulle Durdnosa ja Giema Lappii.
Ođđaássama mielde mátta sámejoavkkut sudde suopmelaškultuvrrii.
Dáin kultuvrrain leat báhcán muhtun diktabihtát ja dajaldagat.
Maiddái vearuheaddji beroštuvai davvi Sámis.
Sámit sáhtte máksit vearuid juoba buot lagasguovllu stáhtaide, go riikkaid ráját eai lean davvin čielgasat.
Vuosttasin ođđasássan juvssai Eanodaga ja Anára.
Ođđaássama mielde eanadoallu bođii maiddái sámiid ruovttuguvlui.
Anára ja Ohcejoga sámiide eanadoalus šattai guollebivdo- ja bivdokultuvrra oassi.
Ođđaássama mielde maiddái álge sámiid jorgalahttit kristtalašoskui ja dát dagahii sámegiela dili fuotnáneami sihke sápmelaš dološoskku jávkama.
Strömstada rádjasoahpamuša rádjaortnedemiin jagi 1751 gessujuvvui Ruoŧa-Suoma ja Danmárkku-Norgga ráját maŋit hápmái.
Dát vuoigatvuohta joatkašuvai jagi 1852 rádjagiddema rádjai.
Sámiid oktavuohta iežas gillii ja kultuvrrii hedjonii.
Dálá Suoma nuortalaččat šadde Beahcáma guovllu golmma siidda, Suonnjelgili, Beahcáma ja Báhcaveaijoga nuortalaččain.
Sin ásahedje II máilmmisoađi maŋŋá Anára gieldda nuortaosiide.
Oassi bácii Sovjetlihtu guvlui.
Suonnjelgiliolbmuid sajuštedje Čeavetjávrri guvlui, beahcángiliolbmot Tsarmijávrri-Njellim guvlui sihke báhcaveaijoholbmot Kiäváájávri - Mustola guvlui.
Sámiid etnihkalaš ja álbmotlaš morráneapmi álggii 1800-logu loahpas Norggas ja Ruoŧas, goas šadde vuosttas sámesearvvit ja aviissat.
Vuosttas oktasaš sámečoahkkima dolle 1917 Norgga Trondheaimmas.
Oktasašbargu šattai čavggabun sođiid maŋŋá goas Ruoŧa Johkamohkis dolle 1953 vuosttas golmma riikka sámiid konferánssa.
Sámeservoša aktiiva doaibman oažžui áigái sámepárlameantta vuođđudeami 1970-logus.
Máŋggat mánát masse sámegiela dáiddu skuvlaruovttuin.
Mánát besse fitnat ruovttusteaset dušše hárve ja oktavuohta sámegielat birrasii fuotnánii.
Sámegiela hállan gildui máŋggain oktavuođain.
Sámeservoša ortniiduvvan ja sámeoktasašbargu ožžo áigái sámekultuvrra dili buorráneapmai, sámegiela dili ovdáneapmai ja láhkaásahusa ovdaneapmai.
Láttiiduhttinproseassa guđii čiekŋalis luotta sámeservodahkii ja dagahii sámegielaid áitatvuložin.
Dušše sullii vádjit bealli Suoma sámiin hálla sámegiela eatnigiellan.
Sámiid eretfárren eret sámiid ruovttuguovllus dagaha stuorra hástalusa sámegielat bálvalusaide ja oahpahussii, sámegiela ja kultuvrra boahtteáigái sihke sámeealáhusaid ollašuhttimii.
Sámiid vuoigatvuođat eai ollašuva velá riikkaidgaskasaš soahpamušaid eaktudan vuogi mielde, dego álbmotlaš olmmošvuoigatvuođaid ollašuvvama bearráigeahčči orgánat leat fuobmášahttán.
Suomas leat maiddái iešguđetlágan searvvit ja joavkkut, mat vuostálastet sámiid vuoigatvuođaid ja iešguđetlágan mediain leat ollu sámevuostásaš čálašeapmi.
Boazodoalu jahkásašdáhpáhusaide, geassemiessemearkumiidda ja dálverátkimiidda, oassálastá dábálaččat oppa sohka.
Máŋggas sápmelaččain barget boazodoalu oktavuođas smávvalágan turisma- dahje gárvvistandoaimma.
Sámiid ruovttuguovlu gullá erenoamáš boazodoalloguvlui, gos bohccuin lea friddja guohtunvuoigatvuohta.
Ruovttuguovllus leat 13 bálgosa ja sulli 1250 boazoeaiggáda, mii lea sullii 27 % oppa Suoma boazoeaiggádiin.
Eallibohccot leat sullii 40 % (78 307) oppa Suoma eallibohccuin ja vádjit 80 % Sámi eallibohccuin.
Bohccot guođohuvvojit sierra geasse- ja dálveeatnamiin, lassin giđđat lea iežas guođohaneana guoddima várás ja čakčat bohccuid ragatguovlu.
Boazodoalus lea vealtameahttun, ahte iešguđetlágan eatnamat leat doarvái.
Sámi boazodoallu ollašuhttojuvvo ng. dálvesiiddain, mat leat muhtun badjebearraša ráhkadan, sohkii vuođđuduvvi guođohanovttadagat.
Siida stivre boazodoalu ollašuhttima iežas návddašaneatnamiin.
Bálgosa eatnamiin guhtot máŋggat siiddat.
Siiddaid návddašaneatnamiid ráját eai biso ovtta sajis, muhto dat sáhttet molsašuvvat guohtundiliid mielde ja eará siiddat sáhttet maiddái ovttastuvvat nuppiideaset.
Boazodoalu váikkuhusas lundui lea hállojuvvon hui ollu ja lea čuoččuhuvvon, ahte sámiid ruovttuguovllus livčče liigeguođoheapni.
Boazu dego earálágan goddešlájat leat gullan sámiid ruovttuguovllus luondui miehtá historjjá.
Ođđasamos dutkanbohtosiid mielde bohccot sáhttet guohtumiin eastit ođđašlájaid boahtima árktalaš guovlluide.
Dálkádaga liegganettiin ođđa šaddo- ja eallišlájat bohtet davás.
Bohccot estet guohtumiin maiddái šieđgaluvvama ja doalahit daŋasšattuid sihke duktejit árktalaš guovllu luonddu.
Dálkediehtaga lágádusa dutkamuša mielde bohccuid intensiiva guohtun hihttuda muohttaga suddama giđđat hihttudemiin seammás dálkádaga liegganeami.
Bealljemearka almmuha oamasteaddji ja soga, masa bohcco oamasteaddji gullá.
Sámiid boazodoalus mearkkat addojit sohkamearkavuođádaga mielde.
Juohkehaš sogas lea iežas mearkalinjá.
Mánáid bealljemearkkat leat variašuvnnat vánhemiid, dábálaččat juo jápmán fulkkiid mearkkain.
Muhtun ruovttuguovllu bálgosiin bohccuid bibmet dálvit dahje suoinnit atnojuvvojit guođoheamis veahkkin.
Sivvan lassibiebmamii leat leamaš ee. guohtoneatnamiid hádjáluvvan, vuovdečuollamat ja eará gilvaleaddji eanageavahanvuogit, mat leat geahpedan guohtoneatnamiid meari.
Eanáš oassi bohccuin guhtot ainge luondduviđáguohtoneatnamiin.
Geavadagas oppa sámiid ruovttuguovlu lea leamaš ja lea ain bohccuid guohtuneanan.
Boazodoallu doalaha sámegiela ja ráhkaga lunddolaš sámegiela geavahanbirrasiid.
Ámmátlaččat boazodoalu ollašuhttiid gaskaahki lea jámma loktanan (dán áigge sulllii 47 jagi) ja seammás badjeolbmuid olles mearri lea unnumin.
Sámi duodji, duodji lea oassi sámiid luonddu ja kultuvrra gaskasaš gaskavuođa ja sámiid eallinvuogi.
Duodji lea sihke dáidda ja ealáhusvuohki.
Duodjeárbi lea vuorrováikkuhus luondduin sihke materiála háhkamis ja dujiid hervemis.
Juohke guovllus lea iežas vuohki duddjot sámi duoji.
Váldoduodjeárbbit Suomas leat nuortalaš-, anáraš- ja davvisápmelaš duojit.
Duodji lea gaskaoapmi, man bokte oahpahuvvo kultuvra, dan árvvut, filosofiija, jurddašanmáilbmi.
Duodjedáidu sirdašuvvá buolvvas nubbái sosiálalaš dáhkamusaš.
Dehalaš oassi duodjedáiddus lea sámegielat duodjeterminologiija.
Duodji lea dán áigge sihke atnuávdnasiid ja biktasiid ráhkadeapmi muhto maiddái dáiddaduodji.
Sámi duodji juohkášuvvá ng. dipma ja garra dujiide.
Duoji materiálaid čoaggit luonddus bistevaš vugiin.
Duodji eallá luonddulotnašuvvama mielde ja materiálaid čoaggit ja gieđahallat dihto áigge jagis.
Leaibbi, soagi ja sieđgga geavahit náhki ostemis.
Vettiid atnet erenoamážit anár- ja nuortlašduodjeárbbis atnubiergasiid ráhkadeapmai ja hervemii.
Bohccos geavahit náhkiid, čorvviid, dávttiid ja suonaid.
Šattuid atnet diŋggaid báidnimii ja gámasuoinniid čoaggit vai juolggit bissot liekkasin nuvttohiid siste.
Guoli-, lotti- ja smávvafuođđuid náhkiid geavahit smávvadujiid ráhkadeapmai.
Muorradujiid duddjojit reatkáin ja báhkiin.
Lassin geavahit dani, golli ja silbba.
Nuortalašsámiid duodjeárbi, veaddeduojit
Sámegákti lea sámiid álbmotbivttas ja sámiid etnisitehta dovddaldat.
Gávttii atnit dán áigge váldoáššis ávvudanbivttasin, nu heajain go hávdádusainge, muhto maiddái virggálaš čoahkkimiid bivtttasin.
Gávtti hervemat ja ollisvuohta muitalit gos guovllos sámi olmmoš lea eret, juoba siviilaseađu ja soga.
Sámegákti lea nuppástuvvan áiggiid mielde ja gávtti sáhttá ainge variariseret.
Suomas leat anus vihtta sámegávtti váldomálle: Deanu, Anára, Eanodaga, Vuohcu ja nuortalaččaid gákti.
Sámegávtti ja sáme duoji viidasabbot lea boastut atnán turismmas ja sámi duoji muittuheaddji kopiijaid vuvdet mátkemuitun.
Sámi duojáriid ámmátsearvi, Sámi Duodji, mieđiha mearkka sáme duodjái, mas sáhttá dovdat eakti sáme duoji.
Sámi Duodji ro:a lahttun besset dušše čeahpes duojárat.
Sámi duodjeárbi erenoamážit anár- ja nuortlašsámiid árbbit leat aitatvuložat.
Guollebivdu lea sámekultuvrra dehalaš oassi erenoamážit Ohcejogas ja Anáris.
Guollebivdu ii leat okto gánnáhahtti ealáhus, muhto guollebivdui laktásit dávjá boazodoallu dahje turismabálvalusat.
Juohkehaš guollebivddu ollašuhtti sámesogas leat árbevirolaš guollesajit, dihto sogaid návddašeamis leat iežas jávrrit, luovttat dahje jogaid oasit.
Buohkat dovdet iežaset ja earáid eatnamiid ja bissot iežaset návddášaneatnamiid alde.
Guliid bivdimii laktasa sápmelaš árvumáilbmi, guovlu ii liigebivdo ja fuolahuvvo das, ahte maiddái čuovvovaš jagiid leat doarvái guoláštamoš.
Guollebivdoárbbis lea dehalaš servodatlaš olli sihke guollebivddu iežas sámegielat terminologiija.
Deanu guollebivdoárbái gullet dán áigge gildojuvvon rastábuođđu, duhastus ja goldin sihke velá ain geavahusas joddo- ja meardebuođđu, fierbmebivdu orru firpmiin, nuohttun, golgadeapmi dahje áhpegolgadan bivdu, ja stággo- ja vuoggabivdu.
Nuortalaškultuvrra iežas erenoamášvuohtan lea Njávdáma Kolttakoskis ollašuhtton geahpilnuohttun.
Guollebivdoárbbi uhkida sápmelaččaid eretfárren ruovttuguovllus eret ja guollebivddu heittot gánnáhahttivuohta.
Fárredettiin sámiid ruovttuguovllu olggobeallai sámit manahit lágalaš vuoigatvuoiđaideaset lihkadit ja ávkkástallat luonddu dihto guovlluin manahemiin oktavuođa árbevirolaš soahkaeatnamiidda.
Nuorat eai šat oahpa lunddolaččat sámi guollebivdoárbbi ja guollebivdoárbi, dasa gulavaš diehtu ja terminologiija lea váras jávkat.
Árbevirolaš bivdobiergasat leat báhcimin eret geavahusas maiddái ođđa teknihká geažil.
Čoaggin lea ain dehalaš oassi sámiid biepmu ja materiálaid háhkama.
Murjjiid sáhttá čoaggit maiddái vuovdinláhkai.
Sámiin leat iežaset, árbevirolaš sogaid geavahusas leahkki čoagginguovllut, gos čogget luopmániid, joŋaid ja sarridiid.
Bivdu dahjege meahccebivdu lea leamaš guhká eará sámi ealáhusaid oassin.
Meahccebivdu ii leat okto gánnáhahtti ealáhus.
Dán áigge bivdet erenoamážit ealggaid ja rievssahiid.
Sámi bivdokultuvrras gárdot rievssahiid.
Meahcásteaddjiin leat anus ng. rievssatgárddit giellabálggisin, gos meahcásteaddjit ráhkadit iežaset návddášaneatnamiidda iežaset rievssat gielaid ráidduid ja gihpuid.
Nuppiid návddášaneatnamiidda ii manno gárdut rievssahiid.
Árbevirolaččat rievssahiid gárdo dan mađe go dárbbašedje eará biepmu lassin ja maidddái vuovdima várás fuolahemiin goitotge das, ahte nálli bisui bisovažžan.
Rievssatnáli molsašuddamat leat váttásmahttán rievssahiid bivdima.
Eanadoallu bođii sámiid ruovttuguvlui 1700-logus ja erenoamážit Ohcejoga ja Anára guvlui oassin guollebivdo- ja bivdokultuvrra.
Suomas leat golbma juoiganárbbi: davvisápmelaš luohti, anáraš livđe ja nuortalaš leuŠdd.
Árbevirolaš juoiggus leamaš álggos sámiid riittaide čadni ja luondduálbmogiidda mihtilmas albmabuktinvuohki heaggamáilmmi ja reálamáilmmi albmaneapmi.
Juigosat leat árgga rutiinnaid ja sosiálalaš diliid oassin.
Boazodoalus juigosiin lea vuodjeluvvon spiret ja ráhkaduvvon gaskavuohta geahččuealli ja olbmo gaskii.
Juigosiin oahpahit nuorat buolvva olbmuid ja fuolkevuogádaga birra, luonddus, báikkiin, boazodoallovugiin ja ealliin.
Juigosiid fáttat šaddet servoša dehalašolbmuin, historjjálaš dáhpáhusain, boažodoalus, luonddubirrasis ja ealliin.
Juigosat albmabuktet sosiálalaš vuogádaga ja kulturlaš jotkkolašvuođa.
Dát árbi lea measta jávkan Suoma sámiid siste.
Juigosis eai leat álo sánit (dajahusat), nuohtta ja jienageavahus leat dalle váibmosis.
Oarjjasápmelaš vuohki juoigat lea albmabuktima dáfus gievrrat ja jienageavahus molsašuddá jođáneappot go nuortasápmelaš juoiganvuogis.
Suoma Sámi Grand Prix oassegilvvu vuoiti 2014, juoigi Petra Magga-Vars
Sámiid musihkkaárbbis eai olus geavahuvvo instrumeanttat.
Dán áigge juoigama sáhttá dáktet dološ shamánaid geavahan mearvrresgáriin.
Dan lassin dovdat 3-5-suorbmaráigge njurgganas, fádnobiipa, mii ráhkaduvvui olbmoborranrási vesás.
Maiddái skilanasaid diehtit geavahuvvon.
Ruoŧasápmelaš Maj-Lis Skaltje lea girjjistis Luondu juoiggaha govvidan juigosa čuovvovvaččat (2005):
Juoiggus lea ožžon šuoŋáid lottiid, jogaid ja biekkaid jienain
Juoiggus lea oanedan guhkes sevdnjes dálveijaid,
lea leamašan skibirin viiddes meahcceguovlluin,
lea addán fámu go miellla lea šlunddas ja bargu lossat.
Juoiggus lea muitinvuohki, oktasašillu ja vuohki čujuhit ráhkisvuođa.
Juoiggus ollá guhkkelii go sánit, lagada ja ovttasta sogaid, ustibažžaid ja olmmošbuolvvaid.
Kristtalašosku doalai juigosa hui guhká bahádábálažžan ja dan leat maiddái váldekultuvra badjelgeahččan.
Suomas juigosa árvu álggii lassánit suopmelaččaid siste sámiid stuorra dáiddára Nils Aslak Valkeapää (Á illohaš) dáidaga mielde.
Áillohaš buvtii juigosa servodatlaččat dohkkehahttin ja árvvusatnon dáiddavuohkin ja čujuhii juoiganárbbi sodjilvuođa ja ovdáneami.
Áillohaš buvttii juoiganárbái váikkuhusaid jazzis ja eará musihkkastiillain.
Sámeservoša ja dáiddáriid aktiiva barggu boađusin juoiganárbi lea álgán ealáskit ja juoigama oahpahit maiddái skuvllain.
Kristtalašosku ii jurddaš šat negatiivalaččat juigosis ja juoigan lea maiddái gullon girkuin.
Juoigama gullá geavatlaččat dušše Yle Sápmi prográmmain earet eará muhtun váldegottálaš konsearttaid dahje prográmmavurkemiid.
Bargoeallin, eretfárren sámiid ruovttuguovllus ja gielamolsun leat váikkuhan sámiid siste juigosa gullamii ja geavaheapmai.
Sápmelaš juoigiin lea iežas gáhttoorganisašuvnna, Sámi juoigiid searvi.
Stuorámus juoigandáhpáhus lea jahkásaččat Norgga Guovdageainnus beassážiid áigge lágiduvvon Sámi Grand Prix-gilvu, mas válljejit jagi buoremus juoiganluoiddastemiid.
Dálásámemusihkka oažžu váikkuhusaid nannosit árbevirolaš juigosis ja albmabuktimin ođđa albmabuktinvugiid ja sámekultuvrra ovdáneami.
1960-logu rájes sámegielat musihkka álggii čuovvut áiggi trendiid.
Erenomážit sámegielat ráp-musihkka lea ožžon fuopmášumi maiddái álbmotlaš dásis.
Sámegielat girjjálašárbi lea nuorra.
Máidnasiid muitaleapmi ja njálmmálaš muitalanárbi lea leamaš dehalaš sámekultuvrra oassi ja dieđusirdima buolvvas nubbái ja ráhkadan vuođu sámegielat girjjálašvuođa šaddamii.
Vuosttas sámegielat prentosat ledje Ruoŧas jagi 1619 deaddiluvvon guokte kristtalaš girjji.
Vuosttas davvisámegielat čáppagirjjálašvuođa bargu lei ruoŧasápmelaš Johan Turi čállán ja govuhan girji jagis 1910 Muitalus sámiid birra, mii lea muitalus badjesámiid eallimis.
Turi govvida girjjistis erenoamáš dárkilit sámiid eallima, historjjá ja sámiid álbmotárbbi.
Maiddái girječálli, dáiddár ja badjealmmái, Ruoŧa Jelleváris eret Nils Nilsson Skum govvidii sámiid luonddubirrasa ja baozodoalu.
Muitaluvvui, ahte son árvvoštalai iežas girjji hátti das govviduvvon boazologu vuođul.
Beakkánin Skum šattai, eandalii girjjiinnis Same sita - samebyn (1938).
Suoma sámeguovllus vuosttas mearkkašahtti sámegielat čáppagirjjálašvuođa girji lei vuovdaguoikkalaš oahpaheaddji Hans-Aslak Guttorma čoakkáldatgirji Koccam spalli (Herännyt tuulispää 1941).
Čoakkáldagastis Guttorm ovddidii maiddái davvisámegiela čálalaš giela.
Sámegiela girjegiela ovdánettiin ja sámeservoša kultuvrralaš moriheami mielde sámegirjjálašvuohta álggii ovdánit 1970-logu álggu rájes.
Girjjálašvuođas bođii vuohki govvidit servodaga dohkketmeahttun diliid ja láttiiduhttinproseassa váikkuhusaid sámiide.
Kirsti Paltto vuosttasromána Guhtoset dearvan min bohccot (Voijaa minun poroni) lei Finlandia-evttohassan jagi 1986.
Nils-Aslak Valkeapää diktaepos Beaivi, áhčážan, 1988 (Aurinko, isäni) vuittii Davvirikkaid ráđi girjjálašvuođabálkkášumi jagi 1991.
Suomas ii doaimma sámegielat girjjálašvuođa goasttideaddji goasttádus.
Norggas doaibmi Davvi Girji goasttida maiddái Suoma sámiid dahkan girjjiid.
Girjjálašvuođa ovdáneami váttásmahttet sm á vva márkanat erenoamžit anáraš- ja nuortalašgielat čáppagirjjálašvuođas.
Dán áigge čáppagirjjálašvuohta jorgaluvvo váldogiela ja sámegiela gaskkas.
Vuosttas sápmelaš govvadáiddárat ledje girječálli Juhan Turi sihke norggasápmelaš John Savio.
1900-logu álggus eallán Savio bođii dovddusin muorrasárgosiiguin, mat ovdanbuktet árbevirolaš sápmelaš fáttaid.
Sápmelaš govvadáidaga golleáigodaga álggahii Nils Aslak Valkeapää sáme álbmoga mytologiijain ja luondogaskavuođas muitaleaddji dávvaliin.
Dán áigge govvadáidagis govvidit ain eanet sámiid vásihan servodatlaš dohkketmeahttun diliid ja láttiiduhttinpolitihka váikkuhusaid sámeservošii.
Erenoamážit Anáris ássi Merja Aletta Ranttila lea beakkán shamanismma ja mytologiija málagovain gieđahalli.
Árbevirolaččat dáidda lea sárgojuvvon bohcconáhkiide, dán áigge dáidaga dahket hui máŋggaide materiálaide ja máŋggain eará materiálain.
Katrilli oahpahit Anára skuvllain ja Čeavetjávrris ja Njellimis leat iežas katrillajoavkkut.
Lea navdimis ahte sámiin leamašan shamanistalaš dološoskui ja bivdui gulavaš dánsaárbi, muhto das eai leat báhcán válddekeahttá dieđut sápmelaš álbmotárbái ii ge girjjálašvuhtii.
Filbmadáidagis ja dokumeanttain lea boahtán vuohki muitalit sámekultuvrras ja dan árbbis sihke govat váldekulruvraid doaimmaid váikkuhusain sámekultuvrii ja oktonas sámesogaide.
Sámefilmma ” ođđa bárru ” 2000-logu álggus lea buktán oidnosii ođđa bagadallibuolvva.
Čalmmustahttima lea jođálmahttán filbmasuorggi lassánan oahpahus davvin.
Jahkásaččat ođđajagemánus Anáris lágiduvvo eamiálbmogiid filbmafestivála Skábmagovat (” Kaamoksen kuvia ”) lea sámefilmma guovddáš forum.
Oktasašrádio álggahii jeavddalaš sámegielat rádiosáddagiid Suomas jagi 1947 golggotmánus.
Prográmmas lei álggos vuoiŋŋalaš prográmma sihke áigeguovdilis ođđasat.
Yle Sápmi sádde prográmma davvisámegillii, anáraš- ja nuortalašgillii.
Yle Sápmi lea maid dehalaš čálalaš media, daningo dehalamos ođđasat leat čállon Yle Sápmi ruoktosiidduide.
Yle Sápmi lea measta áidna media, gos sáhttá gullat sámiid juoiganárbbi ja ođđa sámemusihka.
Yle Sápmi oažžui sámedikki sámi giellaráđi mieđihan gielladahku – bálkkášumi jagi 2013.
Oktasašrádio galgá buvttadit lága mielde oassin servodaga bálvalandoaimma bálvalusaid sámegillii.
Dat buvttaduvvojit ovttasbarggus Suoma Yle Sámi Rádioin, Norgga NRK Sámi Radioin ja Ruoŧa SVT Sápmiin.
Čakčat 2013 Oktasašrádio álggahii iežas sámegielat tv-ođđasiid sáddema váldegotti fierpmis.
Sápmelaš lei Suoma vuosttas sámegielat áigečála.
Dat almmustuvai davvisámegillii jagiid 1935–2002.
Jagi 2011 addojuvvon ásahus aviissaid doarjagis dagai vejolažžan vuosttas geardde servodaga doarjaga mieđiheapmai sámegielat aviisamateriála buvttadeami várás.
Doarjja lea mieđihuvvon ásahusa fápmui boahtima maŋŋá Lapin Kansai, mii buvttada sámegielat ođđasiid sihke deaddiluvvon aviisii ja fierbmái.
Sámi soga lávlaga sániid lea čállán vuosttas sápmelaš riikkabeaialmmái (stuorradikki áirras) Isak Saba ja nuohta bidjan komponista Arne Sørlie.
Sámi leavgga lea plánen sápmelaš dáiddár Astrid Båhl.
Leavga ja Sámi soga lávlla dohkkehuvvojedje Sámiid 13. konferánssas Åres jagi 1986.
Ođđa nuoraidráđđi lea ásahuvvon Upmis
Sámedikki čoahkkin ásahii nuoraidráđi doaibmaáigodahkii 2014-2015 čoahkkimisttis Upmis 19.2.2014.
Nuoraidráđi lei ovttasteamen čoahkkimis Niila Rahko.
SaKaste-fidnu bohtosat dál geavaheamis
Jagis 2013 nohkan SaKaste- fidnu bohtosat leat dál neahtas buohkaid geavaheamis.
Fidnu ovddidanbarggu boađusin dahkkojuvvojedje rávagirjjážat sámi boarrásiid- ja árrabajásgeassinbargui.
SaKaste- Sámi sosiála- ja dearvvasvuođabálvalusaid ovddidanráhkadus-fidnu čađahuvvui jagiin 2011 -2013.
Ovddidanbargu dahkkojuvvui proseassalundosaččat ja dan vuođđun lei sámekultuvra.
Sámi árrabajásgeassima ja boarrásiidbarggu sámegielat bargoveahka doaimmai bargojoavkobargama áigge ovddidanáššedovdin.
Sámedikki stivrra _oahkkima mearrádusat
Čoahkkima áššelisttás ledje virgeválljemat sihke cealkámušat.
Sámedikki stivra mearridii válljet fásta doaimmahatčálli virgái Laila Aikio Anáris.
Sámedikki stivra mearridii válljet fásta birasčálli virgái Anni-Helena Ruotsala Helssegis jienaiguin 4-1.
Birasčálli bargun leat ee. ruvkelága ollašuhttimii ja biodiversitehtasoahpamuša ollašuhttimii guoski barggut.
Birasčálli doaibmá áššemeannudeaddjin ealáhus- ja vuoigatvuođalávdegottis.
Eanagoddeprográmma stivre eanagotti guovloovdáneami ja ásaha ulbmiliid eanagotti ovdáneapmái.
Lappi eanagoddeprográmma lea ođasmahtton Lappi lihtus Lappi-soahpamušas.
Sámedikki stivra dohkkehii čoahkkimisttis sámekulturoasi.
Oasis lea višuvdna jahkái 2040 sihke sámekultursoahpamuš.
Válljemat leat: ealaskas árbevirolaš ealáhusat ja árbevirolaš diehtu, TäŠlvvsijdd – ealli nuortalaš kultuvrra guovddáš, bálvalusráhkadus doaibmi ráhkadussan, sámekultuvrra meroštallan skuvlenbálggis, giella ja kultuvrralaš riggodat sihke mánáid ja nuoraid Sápmi.
Stivra dohkkehii cealkámuša sosiála- ja dearvvasvuođafuolahusa ordnenláhkan.
Geavatlaččat sámiid ruovttuguovlu gulašii dán málles Roavvenjárggas stivrejuvvon sosiála- ja dearvvasvuođaguvlui.
Sosiála- ja dearvvasvuođaguovlluid siste sáhttet leat maid vuođđodási guovllut, main lea ordnenovddasvástádus oasis sosiálafuolahusa sihke vuođđodearvvasvuođafuolahusas ja muhtun dáhpáhusain maid muhtun spesiálbuohccedivššu bálvalusain.
Vuođđodási guovllu sáhttá vuođđudit uhcimuštá sullii 20 000 ássi gieldda vuođu ala.
Sámiid ruovttuguovllu veahkadat ii leat doarvái, ahte sáhttá lágidit vuođđodási guovllu.
Sosiála- ja dearvvasvuođafuolahusa viidásut guovlluguovdasaš ja álbmotlaš bargguid koordinerema ja dikšuma várás leat lassin vihtta sierravástuguovllu, maid bargun lea jođihit ja heivehit oktii sosiála- ja dearvvasvuođaguovlluid ja vuođđodási guovlluid doaimma ja daid ordnen bálvalusaid.
Geavatlaččat evttohus oaivvildivččii dan, ahte oppa Davvi-Suopma gulašii sierravástuguvlui, mii stivrejuvvo Oulus.
Sámediggi lea fuolas das, ahte evttohusa váikkuhusat ja sierra molssaeavttuid váikkuhusat eai leat doarvái dutkojuvvon eaige čielggaduvvon.
Sierra molssaeavttuid goluid ja ekonomalaš váikkuhusaid galggašii rehkenastit ja rehkenastinvuođustusat galggašedje leat almmolaččat árvvoštallamis, vai sierra ordnenmolssaeavttuid sáhttá duođalaččat árvvoštallat.
Sámediggi atná hui stuorra váilevuohtan dan, ahte lága oktavuođas ii leat guorahallon sosiála- ja dearvvasvuođabálvalusaid ruhtadeami ovddideapmi.
Sámediggi atná evttohusa problemáhtalažžan sámiid gielalaš ja kultuvrralaš vuođđovuoigatvuođaid sihke gieldda iešstivrejumi perspektiivvas geahčadettiin.
Ráđđehusa evttohushámus ii maiddái váldde vuhtii ollege vejolašvuođaid lágidit bálvalusaid rájáid rasttildeaddji oktasašbargun.
Evttohus doalvvošii sámiid ruovttuguovllu oasil bálvalusaid čohkiideapmái, gaskkaid guhkkumii ja vejolaččat maid sámegielat bálvalusaid fuotnáneapmái.
Stivra attii cealkámuša eana- ja meahccedoalloministerias válmmaštallon geatkenáliid dikšunplána birra.
Cealkámušas lea váldon vuhtii sámiid ruovttuguovllu bálgosiid oktasaš cealkámuš geatkenáliid dikšunplána birra.
Sámediggi evttoha ahte náliid muddemis ja dikšumis dahkkojuvvo oktasašbargu Norgga, Ruoŧa ja Ruošša stáhtaiguin sihke sámedikkiiguin.
Sámediggi ii guottit evttohusa reviiravuđđosaš geatkevahágiid buhtadusvuohkin.
Sámediggi evttoha vel, ahte geatkenálli ii stuoriduvvo ja vahátealliid elimineremis galggašedje eiseválddit fuolahit.
Stivra dohkkehii cealkámuša Yleisradio jagi 2013 čilgehusa birra.
Cealkámušas sámediggi bijai merkii positiivvalaš ovdáneami Yle Sámi doaimmas.
Yle Sápmi lea lasihan nuortalaš- ja anárašgielat ođasbuvttadeami, ovddidan vuorrováikkuhusa ja ruoktosiidduid, álggahan sámegielat nuoraidprográmma sihke iežas riikkaviidosaš Tv-ođassáddaga.
Yle Sámi prográmmaáiggi galggašii maid lasihit sihke erenomážit ovddidit ođđa interneahttavuđđosaš bálvalusaid erenomážit mánáide ja nuoraide ja bidjat resurssaid nuortalaš- ja anárašgielat prográmmabuvttadeapmái.
Sámediggi buvttii ovdan maid dárbbu digiteret Yle Sámi arkiivva ja oažžut dan sámeservodaga atnui ealli arkiivva ja virtuála oahppanbirrasiid bokte.
Stivra dohkkehii guokte cealkámuša Eanodaga gildii.
Gielda lei bivdán sámedikkis cealkámuša guovtte prošeaktaplána birra: sámeváikkuhusaid árvvoštallan gieldda mearrádusadahkanproseassas ja sámegiela ja – kultuvrra ealáskahttinprošeavttas.
Sámediggi árvvoštalai vuđolaččat plánaid gaskavuođa álbmotlaš láhkaásaheapmái, riikkaidgaskasaš geatnegasvuođaide sihke ođastusaide, mat leat barggu vuolde stáhtahálddahusas.
Árvvoštallama mielde plánain leat fárus dakkár evttohusat, mat eai gula gieldda iešstivrejupmái ja loavkidit sámi kulturiešstivrejumi.
Sámediggi almmuhii ahte vuosttilda guktuid fidnuid.
Sámediggi giddii fuopmášumi maid dasa, ahte Eanodaga gielda ii leat deavdán lágas mearriduvvon geatnegasvuođas gárvvistit ovttaveardásašvuođaplána ja evttoha ahte gielda beavttálmahttá sámi giellalága ollašuhttima.
Sámediggi almmuhii leat gárvvis oktasašbargui gielddain ovttaveardásašvuođaplána gárvvisteames ja sámiid gielalaš ja kultuvrralaš vuoigatvuođaid dorvvasteami várás Eanodaga gielddas.
Sámediggi sirddii nuortalaškulturguovddáža guoski ášši gieđahallama maŋit čoahkkimii, dasgo láiggu njealjehashaddi ii lean geavaheamis čoahkkimis.
Sámediggi dieđiha maŋŋelebbos mo ollesáigásaš ságadoalli barggut dikšojuvvojit su virgelobi áigge.
Sámedikki stivra nammadii Sámedikki ovddasteaddjin Ohcejoga gieldda sámemusihka rávesolbmuidskuvlema ovddideami ovdačielggadanfidnu stivrenjovkui Anu Magga.
Sámenuoraid dáiddadáhpáhus lahkona
Sámenuoraid dáiddadáhpáhus ordnejuvvo dál vuosttas geardde Soađegili girkosiiddas gieldda ođđa lihkadanhállas.
Almmuheamit leat boahtán sullii 300 oahppis viđanuppelohkái sámeguovllu skuvllas ja maiddái oaivegávpotguovllus.
Sámenuoraid dáiddadáhpáhusat leat ordnejuvvon 1970-logu álgogeaži rájes ja máŋggat otnáš sámedáiddáriin leat loaiddastan vuosttas geardde dáiddadáhpáhusas.
a – musihkkafestivála mánáid- ja nuoraidbeaivvi lassin.
Dánsuntemá lea riikkaviidosaš ja Soađegilis válljejuvvot sámenuoraid ovddasteaddjit Nuorra Kultuvra – vuođđudusa ordnen SOTTIISIMOVES – dáhpáhussii Tamperes.
Sápmelaš temán lea govva eallis.
Govvagilvvus leat guokte ahkeluohká: nuoramusat sárgot ja málejit, boarráset ahkeluohká nuorat oassálastet čuovgagovvagilvui.
Gilvvohallamii oastalasti govat leat oidnosis Soađegili dáiddadáhpáhusas.
Dánsungilvui leat boahtán 8 almmuheami, ja govat leat boahtán sullii 100.
Dán jagáš dáhpáhussii oassálastet maid mánát ja nuorat oaivegávpotguovllu City-sámit - searvvis.
Sámenuoraid dáiddadáhpáhusa váldoordnejeaddji lea Sámediggi.
Eará ordnejeaddjit leat Soađegili gielda ja Vuohču Sámiid Searvi.
Jagi 2015 ordnenvuorru lea Ohcejogas, gos riikkaviidosaš temán lea musihkka.
Dánsungilvvu lassin Soađegilis leat maiddái dánsa-, musihkka- ja ealligovvačájáhusat.
Sámenuoraid iežaset radiošovva Sohkaršohkka lea báiki nalde !
Dáhpáhusa teknihka fuolaha sámemusihka buvttadeaddji Tuupa Records.
Dáiddadáhpáhus álggahuvvo Soađegili lihkadanhállas duorastaga 27.3. diibmu 11.00.
Suopma le ratifiseren ekonomalaš, sosiálalaš ja čuvgehuslaš vuoigatvuođaid guoski oktasašsoahpamuša (
Soahpamuša ollašuhttima gohcá ekonomalaš, sosiálalaš ja čuvgehuslaš vuoigatvuođaid komitea, (TSS-komitea).
Suopma lea ratifiseren soahpamuša molssaevttolaš beavdegirjji eaŋkalolbmo váidalusain ja dat
TSS-soahpamuša 1 artikla maiddái dáhkida iešmearridanvuoigatvuođa.
Soahpamuša artikla 15 dáhkida juohkehažžii vuoigatvuođa oassálastit kultureallimii, návddašit dan ovdduin sihke návddašit dieđalaš, girjjálaš dahje dáiddalaš buktagiid heakkalaš ja ávnnaslaš ovdduide addojuvvon suojis.
Jagi 2007 komitea lea ávžžuhan Suoma, ahte Suopma ollašuhttá buot dárbbašlaš doaimmaid, main sihkkarastojuvvo, ahte vuovdečuollamat ja eará doaimmat, maid priváhta olbmot dál ollašuhttet sámiid ruovttuguovllus, eai gáržžit sámiid vuoigatvuođa doalahit ja ovddidit árbevirolaš kultuvrra ja eallinvuogi, erenoamážit boazodoalu, eaige sin ekonomalaš, sosiálalaš ja čuvgehuslaš vuoigatvuoiđaid geavaheami.
Lassin komitea ávžžuha soahpamušriikka – ráđđádallamiin áššis čavga buot oassebeliiguin, sámedikki mielde maid- gávdnat áššáigulavaš čovdosa gažaldahkii eanaoamsteamis ja – geavaheamis sámiid ruovttuguovllus sihke ratifiseret farggamusat iehčanas riikkaid eamiálbmogiid guoski ILO:a oktasašsoahpamuša Nr 169.
Raporta gieđahallojuvvo komitea 53. čoahkkimis Geneves skábmamánus 2014.
Eanodaga ja Soađegili nuorat vulget riikaviidosaš dánsundáhpáhussii
Showdánsunjoavku Eanodaga powerdancers ja moderna álbmotdánsunjoavku Jutatokka Soađegilis ovddastit sámenuoraid riikaviidosaš
Sámenuoraid ovddasteaddjit válljejuvvojedje Soađegilis ordnejuvvon sámenuoraid dáiddadáhpáhusas.
Dánsungilvvus bálkášuvvojedje lassin Giehtaruohttasa mánáid friija dánssa joavku ja káregasnjárgalaš hiphop – joavku Gangstajuŋkkát.
Sámenuoraid dáiddadáhpáhusa duopmárin barggaiga zumbafitness bagadalli Bigga Aikio (govas,
) Guovdageainnus ja dánsunoahpaheaddji Merja Leinonen Soađegilis.
Duopmárat giittiiga Eanodaga powerdancers – joavkku bures válmmaštallojuvvon dánsunčájáhusas, mii oaččui gehččiid fárrui.
Koreografia lei máŋggabealálaš ja earenoamážit Sámi leavga, mii šattai dánssa loahpas dánsuid biktasiin, oaččui giitosiid.
Dánssa lei bagadan Rosa Pietikäinen ja das dánso Britt-Inger Ruotsala, Susan Löf, Anni-Sofia Löf, Kristen Anne Ruotsala, Petra Ikonen ja Sofia Kallionlähde.
Soađegili Jutatokka (govas vulobealde) dánssa namma lei Boazu.
Čájáhus oaččui giitosiid buori ritmmas, njuovžilis lihkádusain ja mágihkalaš dovddus.
Dánsa govvidii duopmáriid mielas bures bohcco dakkárin go dat lea okto ja ealu siste.
Lassegiitosiid ožžo persovnnalaš vuogis atnit vuoddagiid čájáhusas.
Dánssa lei bagádallan Riina Lindberg ja das dánso Ada Heikkilä, Nella Nikula, Elina Pulkkinen, Lotta Tervo, Eliisa Vaarala ja Laura Kaaretkoski.
Gudnemáinnašumi ja stipeandda ožžon Giehtaruohttasa mánát – joavkku (govva vulobealde) lei bagadallan Gárasavvona skuvlla oahpaheaddji Taina Syväjärvi.
Čájáhusas lei fárta ja mokta ja sámi kultuvra lei oidnosis.
Dasa lassin joavku oaččui buori oktavuođa gehččiiguin.
Gudnemáinnašumi ja stipeandda oaččui maid káregasnjárgalaš nuoraid Gangstajuŋkkát hiphop-joavku dánssain Trift Shop.
Dánssa lei bagadallan Ville Köngäs, dat movttiidahtii gehččiid, das lei buorre ritma, soai dánsuiga bures oktii ja koreografia lei buorre.
Sámenuoraid dáiddadáhpáhus ordnejuvvui vuosttaš geardde Soađegili girkosiiddas.
Dáhpáhus gullá oassin riikaviidosaš
– dáhpáhussii ja dan váldoordnejeaddjin doaibmá sámediggi.
Soađegili dáhpáhussii oassálaste oktiibuot badjel 400 olbmo ja gilvui oassálaste 12 dánsunjoavkku.
Jagi 2015 sámenuoraid dáiddadáhpáhus ordnejuvvo Ohcejogas ja dan riikaviidosaš temán lea musihkká.
Sápmelaš temás dieđihuvvo maŋŋelis.
Soađegili dáhpáhusa oassin lei maid govvagilvu, man bálkášumit juhkkojuvvojit skuvllaid giđđafeasttain.
Ijahis idja lágiduvvo borgemánus oktanuppelogát geardde
Jagi 2014 eamiálbmogiid musihkkadáhpáhus Ijahis idja lágiduvvo dasa stáđásmuvvan áigge borgemánu gaskka muttus Anáris, Sámekulturguovddáš Sajosis.
Festivála dáhpáhusbeaivvit leat 15–17.8.2014 ja dáhpáhusa dán jagaš temá lea “ Jávrebiekkat ”.
Oktanuppelogát geardde lágiduvvon dáhpáhusas bajiduvvojit ovdan smávva sámi vehátlogut dahje nuortalaččat ja anáraččat sihke sin musihkka- ja dánsaárbi, dego nuortalaškatrilla, livđe ja leuŠdd.
Ijahis idja lea áidna sámemusihkkafestivála oppa Suomas ja das lea gulul šaddan okta dehálamos Davvi-Sámi geassedáhpáhusain.
Diibmá logijagaš mátkki ávvudan festiválii sihke dan siidodáhpáhusaide oassálaste guovtti beaivvi áigge oktiibuot 2800 fidni.
Jagi 2014 Ijahis ija prográmmii gullet nu árbevirolaš sámemusihka čehpiid loaiddasteamit, šaddi sámeartisttaid konsearttat, mánáid prográmma, eamiálbmotgussiid musihkkaloaiddasteamit sihke sámemusihkka klubbaeahkedat.
Okta festivála konsearttain lágiduvvo Sajosa auditorias, muhto muđuid dáhpáhus ollašuhttojuvvo árbevirolaš vuogi mielde olgoáibmofestiválan.
Festivála prográmma nannejuvvo álgogease ja dat almmustahttojuvvo ollásit geassemánu áigge ee. dáhpáhusa iežas neahttasiidduin čujuhusas www.ijahisidja.fi
, Sámediggi, Sámiid oahpahusguovddáš, YLE Sápmi, Anára gielda, Dáidaga ovddidanguovddáža Lappi doaibmasadji ja Hotealla Kultahovi.
Stivrra čoahkkima mearrádusat
Evttohusa mielde sámiid ruovttuguovllu gieldda lassioassi mearrášuvašii njuolgga álbmotdiehtovuogádaga dieđuide vuođđuduvvi sámegielat álbmotossodaga vuođul.
Lassioasi geavaheami evtohusas ii leat eaktuduvvon geavahuvvot sámegielat bálvalusaid oažžuma sihkkarastima ovddieaddji ulbmiliid várás.
Sámedikki stivra gávnnahii čealkámušastis ahte álbmotdiehtovuogádahkii sámegiela etanigiellan leat almmuhan jagi 2012 loahpas 1903 olbmo.
Sápmelaččat leat Suomas sámedikki válggaid oktavuođas čoggojuvvon statistihka mielde s. 10 000.
Álbmotdiehtovuogádahkii lea sáhttán easka jagi 2013 merket man sámegiela olmmoš hállá eatnigiellan.
Sámediggi gidde fuopmášumi čealkámusaštis maiddái dasa, ahte sámegielddat galget ollašuhttit sámegiela giellalága geatnegasvuođaid gieldda sámegielat olbmuid mearis fuolakeahttá.
Sámiid ruovttuguovllu gielddaid lassioassi máksojuvvo fásta, seammasturrosaš bálvalusdárbuvuđot lassin bálvalusaid dorvvasteami dihtii buot sámiid ruovttuguovllu gielddaide.
Oasi galgá máksit Anára gildii bajiduvvon oassin, daningo gielda galgá bálvalit golmma eará sámegillii ja Ohcejoga gildii bajiduvvon oassin stuorra balvalusdárbbu dihtii.
Sámiid ruovttuguovllu gielddaide sámegielat veahkadaga vuođul mákson lassioassái gullá geatnegasvuohta sámegielat bálvalusaid ordnema várás.
II várreságajođiheaddji Heikki Paltto ja nuoraidráđi ovddasteaddji Minna Lehtola.
Olgoáššiidministeriija máksá aŋkke ovtta sámedikki ovddasteaddji mátkegoluid.
Stivra mearridii čatnašuvvat
suvdilis ruvkedoaimma fierpmádaga ovttasbargočatnašupmái
ja nammadii váimmusjovkui ságajođiheaddji Klemetti Näkkäläjärvi ja várreláhttun Heikki Paltto.
Suvdilis ruvkedoaimma fierpmádat lea Sitra fidnu.
Suvdilis ruvkedoaimma fierpmádaga váldoulbmilin lea ovddidit suvdilut ruvkedoaimma vejolašvuođaid Suomas, ii buoridit ruvkkiid dábálaš doaibmavejolašvuođaid.
Suvdilis ruvkedoaimma fierpmádaga váimmusjoavkku bargun lea ee. ovddidit Supmii vuogas bargoneavvuid eambbo vásttolaš ja suvdilut ruvkedoaimma vejolažžan dahkama várás.
Ovttasbargočatnašupmi vuođđuduvvá lágaid čuovvumii ja vuolláičállán váimmusjoavkku lahtut čatnašit sámiid sierravuoigatvuođaid gudnejahttimii.
Stivra čoahkkana čuovvovaš háve 22.4.2014 Anáris.
Sámegielat sosiála- ja dearvvášvuođabálvalusaide ja beaivedikšui 600 000 €
Stáhta bušeahtas lea leamaš jagi 2002 rájes sierra stáhtadoarjja sámegielat sosiála- ja dearvvasvuohtabálvalusaid dorvvasteami várás sámiid ruovttuguovllus.
Stáhtadoarjja mákso Sámedikki bokte sámiid ruovttuguovllu gielddaide.
Sámediki evttohan mearreruhtadárbu sámegielat sosiála- ja dearvvasvuohtabálvalusaid várás leai jahkái 2014 oktiibuot 1,2 miljon euro.
600 000 euro stáhtadoarjja juohkášuvai sámiid ruovttuguovllu gielddaid gaskan čuovvovaččat:
Eanodaga gieldda sámegielat sosiála- ja dearvvasvuohtabálvalusaid ja beaivedivššu dorvvasteami várás oktiibuot 81 504,40 euro:
- Sámegielat beaivedivššu dorvvasteami várás Ruoŧa Gáresavvonis oastinbalvalussan 8 520,71 €
- Sámegielat dearvasvuođadikšu 14 742,00 €
- Sámegielat lagašdikšu 24 831,50 €
- Avvila davvisámegielat joavkobearašbeaiveruovttu doaimma dorvvasteami várás 15 621,30 €
- Nuortalašgielat ruoktobálvalusbargi Čeavetjávrri guvlui 27 034,50 €
- Davvisámegielat ruoktobálvalusbargi Davvi-Anára guvlui 26 022,00 €
- Sámegielat lagašdikšu, Männikkö bálvalusruoktu, ossodat Mustikka 30 672,00€
- Sámegielat lagašdikšu, Männikkö bálvalusruoktu, ossodat Hilla-Puolukka 31 887,00 €
- Nuortalašgielat gilibargi Čeavetjávri-Njávdán guvlui 23 500,50 €
- Sámegielat gilibargi Davvi-Anára guvlui 24 550,50 €
- Sámegielat gilibargi Njellim- Kiäváájävri guvlui 23 875,50 €
Soađegili gieldda sámegielat sosiála- ja dearvvasvuohtabálvalusaid doarvvasteami várás oktiibuot 58 755,00 euro:
- Sámegielat gilibargi, Vuohčču 25 494,00 €
Ohcejoga gieldda sámegielat sosiála- ja dearvvasvuohtabálvalusaid ja beiavedivššu doarvvasteami várás oktiibuot 211 881,35 euro:
- Sámegielat beaivedivššu dorvvasteami várás Ohcejoga girkosiiddas 35 502,96 €
- Sámegielat doaibmajođiheaddji 18 953,50 €
- Sámegielat dearvvasvuođadikšu 22 963,50 €
doaimmaide gullet ee. sámemusihkkaguovddáža veahkkin doaibman sihke Ijahis idja- eamiálbmogiid musihkkafestivála veahkkebuvttadeaddji doaimmat.
Bargu álgá 9.6 ja bistá 30.8.2014 rádjai.
Doaimma menestuvvi dikšuma veahkeha heivvolaš skuvlejupmi, sámegielamáhttu sihke duhtahahtti eaŋgalasgiela máhttu.
Prošeaktabargi bálká mearrášuvvá Suoma sámedikki bálkávuogádaga gáibádusdasi VII / I mielde (vuođđobálká 1711,31euro/mb).
Vuođđobálkká lassin máksojuvvo 24 %:a sámeguovllu lassi ja bargohárjáneami mielde mearrášuvvi ahkelasit.
Prošeaktabargi doaibmasadji lea sámekulturguovddáš Sajosis.
Sámedikki sámegiela doaimmahat ohcá davvisámegiela jorgaleaddji
Sámediggi almmuha ahte dan čállingotti sámegiela doaimmahagas lea ohcan láhkai
davvisámegiela jorgaleaddji
Jorgaleaddji bargguin lea mearriduvvon sámedikki bargoortnega 35 §:s ja dohkálašvuohtagáibádusat leat sámedikkis addon ásahusas (1727/1995).
Bálká mearrašuvvá sámedikki bálkávuogádaga gáibádusdási V mielde (vuođđobálká 1966,60- 2321,01euro/mb).
Sámiid kultur- ja giellabeasse doaimmaide sámiid ruovttuguovllus 550 000 euro
Oahpahus- ja kulturministeria mieđihii sámediggái stáhtadoarjjan 550 000 euro anárašgiela, nuortalašgiela ja davvisámegiela giellabeassedoaimmaide.
Giellabeassi lea eamiálbmoga mánáide oaivvilduvvon dikšobáiki, gos buot doaibma dáhpáhuvvá álggu rájes dušše beare sámegillii.
Nuortalašgiela giellabeassi, Avvil 75 650 € 2.
Nuortalašgiela giellabeassi, Čeavetjávri 78 428,60 € 3.
Anárašgiela giellabeassi I, Anár 84 728,25 € 4.
Davvisámegiela giellabeassi, Vuohčču 69 958,40 € 7.
Davvisámegiela giellabeassi, Gáregasnjárga ja Ohcejohka 62 568,50 €
Ođđa oahppamateriálat anáraš- ja nuortalašgielaid oahpahussii
Anáraš- ja nuortalašgielaid oahpahusa várás leat goappáge gillii almmuhuvvon oktiibuot njeallje iešguđetlágan plakáhta.
Plakáhtat leat oaivvilduvvon giellabesiide, beaivedikšunsajiide ja sámegielat luohkáide.
Tiina Sanila-Aikio ja Pirjo Lotvonen leaba čállán teavsttaid nuortalašgielat plakáhtaide.
Anárašgielat plakáhtaid teavsttaid lea ráhkadan Tanja Kyrö.
Plakáhtaid čuovgagovaid lea váldán Ulla Isotalo.
Pekka Sammallahti Sámi-suoma-sámi sátnegirjjis lea maid almmustuvvan ođđa preanttus.
Ovddit lassepreanttus almmustuvai guovvamánus ja vuvdojuvvui gitta maŋimučča rádjái johtilit.
Girjegiisá Oy almmuhii girjji vuosttaš prentosa jagis 1993.
Sátnegirjji sámi-suoma oasis leat badjelaš 12.000 sáni, suoma-sámi oasis fas badjelaš 20.000 sáni.
Buot oahppamateriálat, maid sámediggi lea almmuhan, leat fidnemis maiddái
Anára gilis sámekulturguovddáš Sajosis ollašuhttojit juo nuppe geasi árbevirolaš ja vehá modearnage sámeduoji bargobájit dán gease.
Bargobájiin árbevirolaš dujiin beroštuvvan mátkkálaččat besset ieža duddjot sámedujiid mátkemuitun ja seammás oahppat sámedujiid historjjá ja árbevieruid birra.
Duodjebájis áššehasat ožžot válljet sierra duodjemolssaeavttuin mielamiela ja duddjot duoji duojára bagadallama vuolde alcceseaset mátkemuitun.
Duddjoma olis duojár muitala sámedujiid historjjás ja árbevieruin sihke iežas duddjonvugiin.
Duodjebájit leat oassi Sajosa kultuvrralaš sisdoallobuvttadan ovddideami.
Duodjebájit ollašuhttojit oktasašbarggus Sajosa sámedujiid gávppiin, Duodji Shopiin.
Iešguđetlágan duojit earálágan dárbui
Dujiin leat guhkes árbevierut ja almmolaččat sáme giehtaduodjin áddejit geavahandárbašiid, dego biktasiid, bargoneavvuid, gievkkandárbašiid, bivdobiergasiid ja čiŋaid.
Maiddái dán áigge dujiid árbevierut leat luonddumateriálain, dujiid duddjojit boares árbevieru mielde heivehemiin ođđa bargovugiide ja ođđa geavahussii iešguđege guovllus.
Sajosis áššehas sáhttá duddjot geasi áigge iežas áigetávvala olis dadne- dahje bearalgiehtarieggá, čuldon bátti, láđđis duddjojun seahka dahje lávkka ja sisteseahka.
Sajosa geasse rabasáiggit:
Sámi arkiiva lea rabas geassit 2014
Geassibargin Sámi arkiivvas lea Sallamaria Pirjetä.
Sáhtát váldit sutnje oktavuođa go soabat galledanáiggi.
Telefonnummir lea 050 376 4182 ja e-poastačujuhus sallamaria.
Ijahis idja – eamiálbmogiid musihkkadáhpáhusa dánjagaš váldonásti lea norggasápmelaš Mari Boine musihkkajoavkkuinis.
Boine ovttasta iežas musihkas nana ja erenoamáš vugiin jazz, folk, blues, máilmmemusihka sihke juoigama.
Lávlagiinnis Boine váldá beali politihkkii sihke servodaga albmonemiidda, ja gieđahallá áššiid, mat leat sámiide dehálaččat.
Boine ii nuorran atnán árvvus sámemáttuidis iige máhttán gáhttet sámegiela dahje kultuvrra.
Easka jagi 1981 beaggán Alta-joga stuibmi oaččui Boine morihit sápmelašvuhtii, ja bealuštit álbmogis vuoigatvuođaid sihke buktit albmosii sámiid vásihan eahpevuoiggalašvuođa iežas musihka bokte.
Vuosttas skearru, Jaskatvuođa maŋŋá, Mari Boine almmuhii jagi 1985, man maŋŋá son lea bádden ovcci skearru.
Jagi 2012 Boinei juolluduvvui Norgga stáhta 11-jagaš dáiddárstipeanda, man vehkiin son ráhkada ee. ođđa skearru ja návddaša áiggis ruovttuguovllustis Davvi-Norgga Porsáŋggus.
Anára girkosiiddas lágiduvvon Ijahis idja lea áidna sámemusihka festivála Suomas ja dat lea stáđásmahttán báikki oktan dehálamos Davvi – Sámi geassedáhpáhussan.
Diimmá dáhpáhus čohkkii Sámekulturguovddáš Sajosii guovtti beaivvi áigge eanet gehččiid go goassige ovdal.
Oktanuppelogát geardde lágiduvvon Ijahis ija prográmma lea vuot viiddis ja máŋggabealat.
Festivála prográmmii gullet sihke árbevirolaš sámemusihka čehpiid loaiddasteamit, šaddi sámeartisttaid konsearttat, mánáid prográmma, eamiálbmotgussiid musihkkaloaiddasteamit ja sámemusihka klubbaeahkedat.
Dáhpáhusa dánjagáš temá lea ” Jávrebiekkat ”, man ulbmilin lea čalmmustahttit sámeunnitloguid dahjege nuortalaš- ja anárašsámiid sihke sin musihkka- ja dánsaárbevieru.
Dáhpáhusa eamiálbmotguossit bohtet dán jagi Chukotkas, Sibirjjás, man lassin festivála oahpásmahttá gallejeaddjiid maiddái oarjje-afrihkkálaš musihkka- ja dánsaárbevieruide.
Ijahis ija prográmma almmustahttojuvvo ollásit geassemánu beallemuttus dáhpáhusa neahttasiidduin.
Ijahis ija lágidit oktasašbarggus Anára Sámisearvi ro, Sámediggi, Sámi oahpahusguovddáš, Anára gielda, Dáidaga ovddidanguovddáža Lappi doaibmasadji, Yle Sápmi ja Hotealla Kultahovi.
Avvila logahat: Anna-Katariina Feodoroff (nuortalašgiella), Aaro-Juhana Fofonoff (nuortalašgiella), Petteri Feodoroff (nuortalašgiella), Mira Rauhala (davvisámegiella), Nora Pieski (davvisámegiella), Janrik Magga (davvisámegiella) ja Rauna Saijets (davvisámegiella)
Ohcejoga sámelogahat: Sunná Länsman (davvisámegiella)
Soađegili logahat: Juho Yliriesto (davvisámegiella)
Janakkala logahat: Heini Kaartokallio (davvisámegiella)
Čeavetjávrri skuvla: Juuso Fofonoff (nuortalašgiella)
Vuohču skuvla: Juuso Hetta (davvisámegiella)
Heahtá badjeskuvla: Marianne Ketola (davvisámegiella), Morten Labba (davvisámegiella), Juhan-Tuomma Mäkitalo (davvisámegiella), Nils-Matti Näkkäläjärvi (davvisámegiella) ja Nea-Maria Valkepää (davvisámegiella)
Avvila badjeskuvla: Áilu Arianaick (davvisámegiella)
Aleksanteri Kena skuvla, Soađegilli: Tuija Vaarala (davvisámegiella)
Maikkula skuvla, Oulu: Bikka Veijola (davvisámegiella)
Sámediggi ja Giellagas-instituhtta álggaheaba giellalávgunoahpahusa skuvlenprošeavtta
Sámediggi ja Oulu universitehta Giellagas-instituhtta álggaheaba skábmamánu beallemuttus sámeoahpahusa bargiide oaivvilduvvon skuvlenprošeavtta ' Sámegielat giellalávgun skuvllas – mo doarjjun iežan giela ja kultuvrra oahpahusas ?
Ovttasbargoguoibmin oahpahusas doibmet maiddái Vaasa universitehta Giellalávguma ja máŋggagielatvuođa guovddáš ja Sámi allaskuvla.
Oahpahusráđđehus lea juolludan sámediggái stáhtaveahki oahpahusbargiid skuvlenfidnui jagiide 2014–2015.
Sámedikki skuvlen- ja oahppamateriáladoaimmahat koordinere skuvlema ja doaibmá stáhtaveahki hálddašeaddji organisašuvdnan.
Oulu universitehta Giellagas-instituhtta vástida oahpahusas.
Ovttasbargoguoibmin doibmet dasa lassin Vaasa universitehta Giellalávguma ja máŋggagielatvuođa guovddáža ja Sámi allaskuvlla áššedovdit.
Skuvlen lea oaivvilduvvon ovdasajis vuođđooahpahusa sámegiela ja sámegielat luohkáid oahpaheddjiide, muhto mielde besset maiddái sámi árabajásgeassima bargit, logahaga sámegiela oahpaheaddjit ja maiddái sámegielat ámmátlaš skuvlema oahpaheaddjit.
Oahpahusbargiid skuvlen ordnejuvvo njealji guovttebeaivásaš lagasskuvlenáigodahkan Anáris Sámekulturguovddážis Sajosis nu, ahte vuosttaš deaivvadeapmi lea 14.-15.11.2014, nubbi ja goalmmát deaivvadeapmi giđđat 2015 ja maŋimus lagasskuvlendeaivvadeapmi fas čakčat 2015.
Skuvlenbeaivvit čohkiidit teoriijalogaldagain ja bagadallon bargobádjebeivviin.
Ulbmilin lea ovttastahttit sámeoahpaheddjiid oktavuođaid, teorehtalaš dieđu, oahpaheddjiid iežaset vásáhusaid ja jaskes dieđu.
Bargobádjebeivviid áigge buvttadit girjjálaš materiála, man vuođul prošeavtta boađusin almmustahtto sámeoahpahusa idea- ja rávagirjji.
Rávagirji almmustahtto sihke sáme- ja suomagillii.
Sámeoahpahusa bargiid skuvlema viggamuššan lea lahkonit sámeoahpahusa giellaealáskahttima geahččanguovllus ja das, ahte sámegielat dárbbašit ođđa hubmiid.
Viggamuššan lea maiddái ovddidit sámeoahpahusa bargiid pedagogalaš ja ávdnasiidda guoski dáidduid sihke ráhkadit ođđa pedagogalaš geavadiid, mat váldet vuhtii sámegiela ja - kultuvrra. Dainna buoridit oahppama kvaliteahta ja oahppanbohtosiid ja ovddidit sámegiela ja - kultuvrra ealáskahttima.
Skuvlejupmái oassálastit ožžot vuđolaš dieđuid giellalávgunoahpahusa teoriijas, geavada ollašuhttinvugiin, vásáhusain, oahppanbohtosiin ja das, mo dán dieđu sáhttá heivehit sámeoahpahussii.
Ulbmilin lea, ahte sámeoahpahusa bargit besset skuvlejumi áigge gulahallat ja čatnat oktavuođaid, oahppat ođđa áššiid ja juohkit máhtuideaset.
Sámeoahpahusas dárbbašit iežas gaskavuođa áššedovdifierpmádaga, man vuođul bargis lea vejolaš nannet kultuvrralaš bargovugiid ja maiddái iežas ámmátidentitehta.
Guhkes mátkkiid dihte sámeoahpahusa bargiid deaivvademiid lea leamašan váttis ordnet badjel gielddarájiid.
Dán oahpahusbargiid skuvlenprošeavttas lea stáhtaveahki olis vejolaš buhttet oassálastiid mátkegoluid.
Sámeoahpahusbargiid skuvlema oahppoáigodagat ja daid sisdoalut ja almmuhanrávvagat almmustahttojit čakčamánus 2014.
Sámediggi almmuha ohcanláhkai skuvlenčálli virgesadjásašvuođa
Ohcamušaid mildosiiguin galgá doaimmahit sámedikki čállingoddái 11.7.2014 dmu 16.00 rádjái čujuhusain Sajos, 99870 Anár.
Lassidieđuid barggus addá má. hálddahushoavda Pia Ruotsala tel. 010 839 3106.
Sámedikki doibmii sáhttá oahpásmuvvat neahtta čujuhusas www.samediggi.fi.
Sámediggi almmuha ohcan láhkái nuortalašgielat oahppamateriála prošeaktabargi
Prošeaktabargi doaibmabáiki lea čállingotti váldodoaimmahagas sámekulturguovddáš Sajosis, Anáris.
Prošeaktabargi bargun lea nuortalašgielat oahppamateriála plánen, ráhkadeapmi, giela dárkkisteapmi ja jorgalusaid ráhkadeapmi.
Seađáhusvuđđosaš gelbbolašvuođagáibádussan lea virggi eaktudan skuvlejupmi ja lassin gáibiduvvo nuortalašgiela dáidu (ásahus 1727/95).
/ IV mielde (vuođđobálká 2 437,04 euro / mb).
Ohcamušaid mildosiiguin galgá doaimmahit sámedikki čállingoddái 4.7.2014 dmu 16.00 rádjái čujuhusain Sajos, 99870 Anár.
Sámenuoraid dáiddadáhpáhusas 2015 musihkka ja teáhterbargobájit
Jagi 2015 Sámenuoraid dáiddadáhpáhus dollojuvvo Ohcejogas njukčamánu 25.- 26. beivviin.
Váldofáddán lea musihkka riikkaviidosaš temá mielde.
Sámi temán ordnejuvvojit teáhterbargobájit, maiguin čujuhuvvo juo jagi 2016 dáhpáhussii.
Teáhter lea viiddis fáddá, mas leat máŋga suorggi nugo musihkka-, dánsun- ja hállanteáhter.
Dasa gullet maiddái jienageavaheapmi, gárvvut ja lávddiid plánen.
Sámedikki skuvlen- ja oahppamateriálalávdegoddi mearridii dáiddadáhpáhusa beaivemearis ja sámi temás čoahkkimistis 17.6.
Lassedieđut dáiddadáhpáhusas almmuhuvvojit čakčat.
Eamiálbmogiid musihkkafestivála Ijahis Idja ordnejuvvo Anáris borgemánus. Festivála prográmma lea almmustahtton.
Prográmma lea vuohon máŋggabealat, ja dat čalmmustahttá erenomážit nuortalaš ja anáraš musihka- ja dánsun árbevieruid.
Dáhpáhusa váldonástin lea Mari Boine, gean dihtet máilmmi dovdoseamos sápmelažžan.
Festivála eamiálbmotguossi Veronika Usholik boahtá Gubernator- joavkkuin Anárii Sibiriijas, Tsukotka njárggas. Dán lassin dáhpáhusas besset návddašit suopmelaš-senegalaš Sila Fato- joavkku movttegis musihkas.
Prográmmas leat maiddái sámemusihka konsearttat, mánáid prográmma, árbevirolaš luohti, anáraš livđe, nuortalaš leu ’ dd, nuortalaš katrilla, klubbaeahkedat, main lea sámemusihkka guovddážis ja olles eahkeda duodjemárkanat.
Dáhpáhus álgá bearjadaga 15.8. sámekulturguovddáš Sajosis juo árbevierrun šaddan mánáid- ja nuoraidbeivviin, goas ohppiin lea vejolašvuohta oassálastit musihkkabargobájiide sihke loaiddastit Ijahis ija násttážat – konsearttas.
Mánáid- ja nuoraidbeaivve leat sámeohppiide oaivvilduvvon musihkkabargobájit, ja buohkaide rabas ja nuvttá Ijahis Ija násttážat-konsearta.
Bearjadaga klubba-eahket ordnejuvvo Hotealla Kultahovis, gos musihka čuojaha DJ Oula ja anárašgielat ráppejeaddji Amoc.
Fossekallena accapella goarra boahtá Neidenis, ja das leat lagabui golbmalogi movttegis suopmelaš, norgalaš ja ruošša goarralávlu.
Goarrakonseartta maŋŋá festivála joatkašuvvá Sajosa šiljus olggu ovddas. Mari Boine lassin dáhpáhusas loaiddasta earret eará kárášjohkalaš Felgen Orkester, mii juoigá ja čuojaha lotkes davvisámegielat poprock.
Eahkeda máŋggabealageamos konseartta čuojaha Tuupa Houseband iežas sámeartisttaiguin.
Tuupa konsearttas lávdde nala bohtet Ailu Valle, Amoc, Tiina Sanila-Aikio, Ulla Pirttijärvi-Länsman, SomBy ja Niillas Holmberg.
Árbevirolaš luođis, livđes ja leu ’ ddis besset návddašit Petra Magga-Varsiin, Matti Morottajain, Tiina-Sanila Aikioin ja Johan Anders Baeriin Jávrebiekkat-konsearttas.
Dáhpáhusas lea maiddái anárlaš Aila-duo, mii vuittii jagi 2014 Sámi Grand Prix gilvvu lávlunoasi ráfálaš anárašgielat bihtáin Naharij kandâ.
Ijahis ija ordnejit ovttasbarggus Anára Sámisearvi ro, Sámediggi, Sámi oahpahusguovddáš, Yle Sápmi, Lappi dáiddadoaibmagoddi, Hotealla Kultahovi ja Sajosa restauraŋŋá.
Govvamateriála gávdno čujuhusas: www.ijaisidja.fi
Sámediggi juolludii doarjaga sámi filmmaide
Oahpahus- ja kulturministeriija juolludii Sámediggái stáhtadoarjaga sámi filmmaid doarjumii.
Sámi filmmat galget leat mielde jagi 2015 Berlina filbmafestiválas (Berlinale).
Buvttadandoarjjaohcamušat bohte oktiibuot 12, oktiibuot 470 201 euro ovddas.
Buvttadandoarjaga juolludeamis mearridii sámedikki kulturlávdegoddi čoahkkimisttis 25.6.2014.
Dokumentárafilbma Mannu mieŠcc Kaisja (Mánu meahci Kaisa) poehtalaš suokkardallan nuortalaš legendáralaš máinnasteaddji Kaisa Gauriloff ja sveitsalaš girječálli Robert Crottet ' a eallima guhkkosaš ustitvuođas.
Filmmas čatnasit oktii Kaisa muitalan legendat ja nuortalaččaid galgamuša bottut nuppi máilmmisoađi rievdadettiin máilmmi.
Kaisa Gauriloff lea filmma bagadalli máttaráhkku.
Dokumentárafilmma ulbmilin lea leahkkut boazodoalli árgabeaivvi sidjiide, geas ii leat vejolašvuohta dan muđui oaidnit.
Dain vahágiin stuorámus oasi dagaha geatki.
Geatki lea leamaš áibbas ráfáidahtton ealli jo 30 jagi.
Dokumentára gieđahallá boazodoalli oainnus buot dan mii luonddus dáhpáhuvvá.
Dilli lea dál nu vearrái, ahte boazodoallit gáibidit geatki ollislaš ráfáidahttima heaittiheami, amas stuorit vahágat vel šattaše.
Oanehis animašuvdnafilbma unna lunttaža vásáhusain, eallimis ja jápmimis.
Dat lea bagadalli mánnávuođamuitu guollesállašiin ja das movt son vikkai goddit guoli nu mo lei oaidnán áhččis goddimin guliid.
Vieljažat leat Deatnogáttis.
Unnavieljaš oaidná go stuorravielja rohtte eallimis vuosttáš guoli gáddái, Soai leaba guktot hui movtta …
AHR linjii ruvkelága guoskadeamis sámiid ruovttuguovllus
Alimus hálddahusriekti (AHR) attii 25.6
ođđa ruvkelága guoskadeamis sámiid ruovttuguovllus.
Hálddahusriekti dohkkehii sámedikki váidagiid.
Tukes ja lohpeohcci váide mearrádusain AHR:ai.
” Dát lea stuorra vuoitu sápmelaččaide ja duođašta, ahte ruvkelága geatnegasvuođaid ii sáhte dikšut sámiid ruovttuguovllus dušše čealkámušmeannudemiin.
Ruvkeláhka lea buktán ođđa geatnegasvuođaid ja dáid ferte váldit duođas.
Ruvkeláhka lea sámediggáige ođđa ášši ja mis manai iežamet áigi čielggadit maid ruvkelága ollašuhttin duođalašvuođas gáibida ja ovdal go sáhtiimet hábmet áššái doaibmi oktasašbargomálliid bálgosiiguin, sámeealáhusa ollašuhttiiguin ja siiddaiguin.
Váidagiid válmmaštalai mis joavku, masa gulle má. áššemeannudeaddji Inga-Briitta Magga, láhkačálli Aimo Guttorm ja vuolláičállán.
Lean duđavaš, ahte min bargu oažžui áigái bohtosa ”, ságajođiheaddji Näkkäläjärvi muitala.
Sámediggi bivdá ráđđádallamiid ruvkelága guoskadeamis Tukesa stivrejeaddji bargo- ja ealáhusministeriijaiguin sihke sierra Tukesiin.
” Lea šállošahtti ahte váidinproseassa lea bistán náge guhká.
Sámediggi lea evttohan, ahte Tukes guoskadivčče Roavvenjárgga hálddahusrievtti mearrádusa iežas lohpegeavadagas dan rádjai, go AHR:s oaččošeimmet áššái linjjá.
Tukes ii leat ná dahkan.
Dál ruvkeeiseválddi doaimmat leat dagahan badjelmearálaš váivvi lobi ohccái, sámediggái, eiseválddiide ja bálgosiidda.
Sávan, ahte mearrádusa mielde oktasašbargu Tukesiin ovdánivččii dakkárin, maid láhkaaddi lea dárkkuhan.
Sámediggi lea gárvvis oktasašbargui ruvkelága geatnegasvuođaid ollašuhttima dihtii ”, ságajođiheaddji Näkkäläjärvi linje.
Riikkabeaivvit dohkkehedje miessemánus ruvkelága 169 § mieldásaš nuppástusa, man mielde Tukes sáhttá vuođustallon buori siva dihtii ohcci bivdagis málbmaohcanlobi dahje golledoidinlobi dohkkenáiggi joatkima dahje ruvkelobi dahje ruvkedorvvolašvuođalobi guoskavaš mearrádusas mearridit, ahte lobis dárkkálnuhtton doaibmabijuide sáhttit váidagis fuolakeahttá álgit čuovvumiin lohpemearrádusa. ”
Riikkabeivviid dahkan nuppástus lei hohppui ja sámediggi evttohii velá hálddahusváljagotti gullama oktavuođasge, ahte ovdal go ruvkelága álgit nuppástuhttit, vuordit AHR:a linjjá ruvkelága ollašuhttimis.
Mu mielas riikkabeivviid mearrádus lei hohppui vuhtii váldimin AHR:a mearrádusa ”, dadjá ságajođiheaddji Näkkäläjärvi.
Sámediggi nannii jagi 2013 ruhtadoalloloahpaheami
Sámedikki čoahkkin nannii jagi 2013 ruhtadoalloloahpaheami.
Sámedikki čoahkkin lei váldán bušehttii jáhkái 2013 71 000 euro vuollebázat bušeahta.
Áitosaš doaimmaid vuoittut ledje 5 886 066,90 euro ja golut -5 842 487,75 euro.
Sámedikki goluin fásta (bargoveahka- ja doaibmasadjegolut) leat 85 %.
Áitosašdoibmii gullet vuoigatvuohtaministeriija dábálaš stáhtadoarjaga geavaheapmi, sámi giellaoktasašbargu, nuoraidráđi doaibma, sámenuoriad dáiddadáhpáhus ja davviriikkalaš sámesoahpamuš.
Sámekulturguovddáš Sajosa bálvalusovttadat, mii dikšu Sajosa bálvalusvuovdima ja kulturguovddáža doarjjabálvalusaid, dagai dáhpaga -8 448,68 euro.
Sámedikki ruhtadoallodárkkisteaddjit leat ruhtadoallodárkkistanmuitalusas gávnnahan, ahte sámedikki ekonomiija ja hálddahusa leat dikšon lágalaččat ja mearrádusaid mielde.
Sámedikki jagi 2013 doaibmačilgehusas leat gieđahallon viidát sámedikki iežas doaimmat ja bušeahttajáhkái ja válgabadjái ásahuvvon ulbmiliid ollašuvvan.
Sámediggi lea ođasmahttán doaibmačilgehusa ráhkadanvuogi.
Sámediggi attii jagi 2013 198 earálagan árvalusa dahje čállosa.
Dáin 154 ledje cealkámušat, 4 evttohusat ja 40 muittuhančállaga dahje váidagat.
Sámedikkis ledje oktiibuot 83 ovddasteaddji eará bargojoavkkuin.
Sámediggi ráđđádalai čilgehusjagi sámediggelága § 9 mieldásaš ráđđádallamiid ministeriijaiguin 3 geardde ja eará eiseválddiiguin 4 geardde.
Nuppi doaibmajagi Sajosis fidne s. 12 000 čoahkkin- ja dáhpáhus-áššehasa.
Sajosis lágidedje čilgehusjagi áigge 40 álbmotdáhpáhusa.
Čilgehusjagi sámedikkis ledje jođus 7 sierra prošeavtta, main sápmelaččaid sosiála- ja dearvvasvuohtabálvalusaid ovvidanráhkadus– fidnu nogai jagi 2013.
Jahkái 2013 ledje meroštallon guhtta váldoulbmila: sámediggelága ođastus, ILO 169-soahpamuša ratifiseren, davviriikkalaš sámesoahpamuš, sámegielaid ealáskahttinprográmma ja biodiversitehtasoahpamuša artihkal 8(j) ollášuhttin, oaiveministtar Jyrki Katainena ráđđehusprográmma sámegirjemiid ovddideapmi sihke sámedikki bargoveahkapoltihkalaš prográmmaid dohkkeheapmi.
Váldoulbmilat ollašuhttojedje eanáš sámedikki aitosaš doaimmaid várás juolluduvvon mearreruđain.
Váldoulbmiliin sámedikki bargoveahkapoltihkalaš prográmmat leat dohkkehuvvon ja artihkal 8(j) ollašuhttin lea beavttálmuvvan.
Eará váldoulbmilat eai bušeahttajagi áigge ovdánán sámediggis sorjjasmeahttun sivaid dihtii.
Sámediggi ásahii viđaolbmo válgalávdegotti válmmaštallat ja doibmiibidjat sámedikki válggaid.
Lága mielde válgalávdegottis galget leat ovddasteaddjit juohke sámiid ruovttuguovllu gielddas ja čoahkus galgá váldit vuhtii dásseárvolága geatnegasvuođaid.
Juohke ovddateaddjis lea iežas várrelahttu.
Válgalávdegoddi vállje joavkkustis várreságajođiheaddji sihke vállje válgalávdegoddái váldodoaibmasaš čálli.
Sámedikki stivra ávžžuhii mearrádusevttohusastis dievasčoahkkimii, ahte válgalávdegotti nammadeamis váldojit vuhtii buot Suomas hállojuvvon sámegielat ja sápmelaš kulturjoavkkut.
Válgalávdegoddái válljejuvvojedje čuovvovaš olbmot:
Ságajođiheaddji: Janne Näkkäläjärvi, Eanodagas (várrelahttu Inker-Anne Magga)
Dievasčoahkkin duhtavažžan merkii oaiveministtar Stubbi ráđđehusprográmma girjema, ahte Suopma ratifisere ILO 169-soahpamuša čakčat, juos sápmelašmeroštallamis beassat ovttamielalašvuhtii.
Sámedikki čoahkkin dohkkehii áššis vuđolaš ja viiddes cealkámuša jienain 17-2. 1 jietna lei guorus ja okta leai eret jienasteamis.
Anu Avaskari ja Pentti Valle guđiiga sierra oaivila.
Sámediggi doarju ILO 169-soahpamuša ratifiserema ja doallá ILO 169-soahpamuša ratifiserema vealtameahttumin, vai sámekultuvra seailu ja ovdána Suomas.
Dálá lágat ja ruhtadeapmi eai leat doarvái dorvvastit sámekultuvrra boahtteáiggi Suomas ja oppa sápmelaš eallinvuohki ja sámegielat leat hui áitatvuložat.
Sámediggi anii hui šállošahttin, ahte ášši válmmaštallamis eai lean gullan sámedikki áššáigullevaččat ja sávvá, ahte ratifiserema joatkkaválmmaštallan dáhpáhuvvá buori ovttasbarggus sámedikkiin.
Stivrra evttohushápmosa mielde Suoma lágat devdet ILO 169-soahpamuša geatnegasvuođaid erenoamážit juos sámediggelága ođastus ovdána riikkabeivviide ja Meahciráđđehusláhkii váldo sámekultuvrra headjudangielddus sihke plánengeatnegasvuohta sámiid ruovttuguovllus.
Evttohusa mielde sámiid eana- ja čáhcevuoigatvuođat livčče čovdojuvvon sierraláhkaaddimis buohkaide Suoma ássiide gulavaš geavahanvuoigatvuođaiguin ja juohkeolbmovuoigatvuoiđaiguin ja luondduriggodatvuoigatvuođat livčče čovdojuvvon ee. ruvkelágas.
Sámediggi evttoha, ahte Ilo 169-soahpamuša ratifiserema oktavuođas sámiid ruovttuguovllu stáhta hálddašan eana- ja čáhceguovllut sirdojit Meahciráđđehuslága ođastusa mielde sierra hálddahusorgána vuollásažžan, man ovddasteaddjiid eanetlogu sámediggi vállje ja mas maiddái nuortalaččaid giličoahkkin lea ovddastuvvon.
Orgána mihttomearrin livččii hálddašit sámiid ruovttuguovllu stáhta eana- ja čáhceguovlluid sierraláhkaaddima mielde.
Doaimma várás sámediggái ja nuortalaččaid giličoahkkimii dorvvastuvvojit doarvái resurssat.
Dán čealkámušas sámedikki evttohan hálddahusmálle dáhkida sápmelaččaid oassálastinvuoigatvuođaid eatnamiid, čážiid ja luondduriggodagaid hálddašeapmai, muhto dainna ii čovdojuvvo sámiid ruovttuguovllu eatnamiid, čáziid ja luondduriggodagaid oamastan- ja geavahanvuoigatvuođa bissovaččat.
Sámediggi gávnnaha cealkámušastis, ahte ráđđehusa evttohusa dárkkuhus lea stivret lága dulkoma sihke bajidit vejolaš eará láhkaaddima ovvdideami dárbbuid ja buktit ovdan evttohusa váikkuhusaid, gaskavuođa vuođđoláhkii ja Suoma riikkaidgaskasaš geatnegasvuođaide.
Ráđđehusa evttohusa vuođustusain ii elat mearkkašupmi dasa, man láhkai ILO áššedovdikomitea dulko ILO-soahpamuša ja dan geatnegasvuođaid ollašuvvama, dahjege vuođustusain ii leat riikkaidgaskasaš dásis duođalaš mearkkašupmi soahpamuša ollašuvvamii.
Evttohusa vuođustusain lea goit riikkasis dásis mearkkašupmi, daningo riikkabeivviin galget leat doarvái dieđut mearrádusas ja dan váikkuhusain riikkasis lágaide ja ráđđehusa evttohusa vuođustusat stivrejit álggos soahpamuša ollašuhttima Suomas dan rádjai go mearreáiggeraporteren ja rávvenmuddu álgá.
Sámediggi maiddái gávnnaha, ahte ILO 169-soahpamuša geatnegasvuođaid ollašuhttin lea riikkaidgaskasaččat geahčadettiin guhkes proseassa ja buot soahpamuša ratifiseren riikkat ožžot ainge ávžžuhusaid ovddidit láhkaásahusaid vástidit ILO 169-soahpamuša geatneagasvuođaid.
Máiddái Norga ii deavdde veláge buot soahpamuša geatnegasvuođaid.
Juos Suopma ratifisere soahpamuša, de dan ollašuhttin sirdašuvvá juohke dáhpáhusas čuovvovaš riikkabeivviide ja sámediggái.
Sámediggi gávnnaha, ahte mállet, mo soahpamuš lea ratifiserejuvvon muhtun riikkain, eai leat guoskadeamis Supmii muhto mearkašahtti lea, ahte soahpamuša ollašuhttin galgá leat Suoma sámedikki dohkkehan ja doarjon.
ILO áššedovdikomitea lea buot ávžžuhusainnis čilgen stáhtaid ja eamiálbmogiid oaiviliid soahpamuša ollašuhttimis ja eaktudan ahte soahpamuša ollašuhttima várás evttohuvvon doaimmaiguin lea sihke stáhta ja gažaldagas leahkki eamiálbmoga dohkkeheapmi.
Sámedikki eavttohis gáibádus lea, ahte ILO 169-soahpamuša ii sáhte ratifiseret sámedikki dohkkehan sápmelašmeroštallama haga.
Sámediggi dohkkehii ovdalis čoahkkimisttis sámeáššiid ministtarbargojoavkku evttohusa sápmelašmeroštallamin.
Sámedikki oainnu mielde soahpamuša ratifiseren eaktuda ee. nuppástusaid boazodoalu, guollebivddu ja meahccebivddu stivrejeaddji lágaide, Meahciráđđehus - ruvke-eana-materiála ja vuovdelágaide ja dáid nuppástusaid galggašii áinnas dahkat soahpamuša ratifiserema oktavuođas.
Vuvddiid ávkkástallama oasil ávkkiid juohkin ii guoskka sámedikki oainnu mielde vuvddiid dahje oktasašmehčiid, mat leat priváhta oamastusas.
Sámediggi gávnnaha, ahte ILO 169-soahpamuša ratifiseren ii váikkuhivččii juohkeolbmovuoigatvuođaide iige eará láhkaaddimis dáhkiduvvon geavahan- ja návddašanvuoigatvuođaide dáhkidemiin maiddái guovllus ássi váldekultuvra ovddasteaddjiid vuoigatvuođaid geavahit luonddu ja luondduresurssaid sierralágain mearriduvvon eavttuiguin.
ediggi dagai evttohusaid stáhta jagi 2016 bušeahttaárvalussii
Supmis 860 000 sirrejuvvo sámegielat oahppamateriálabarggu geavaheapmai, mas davvi-, anáraš- ja nuortalašsámegielagiid oahppamateriálaid buvttadeami várás 240 000/giella, 100 000 euro árbevirolaš dieđu oahpaheami ja gielaealáskahttima doarju oahppamateriálaid buvttadeapmai sihke giellagáhttemii ja terminologiijabargui 40 000 euro.
Lassin evttohuvvo 50 000 euro sámegiela ealáskahttima ovddieapmi várás oahpahusas sámiid ruovttuguovllu olggobealde ja 50 000 euro digitálalaš oahppamateriála ráhkadeami várás.
Sámeoahpahusa ovddideami várás ii leat juolluduvvon sierra mearreruhta.
Sámediggi deattuhii evttohusastis, ahte oahppamateriáladárbbut leat lassánan mearkkašahtti láhkai iige dálá oahppamateriálamearreruđain sáhte buvttadit doarvái oahpahusmateriála buot Suomas hállojuvvon sámegielaide ja iešguđet skuvlenmuttuide.
Sámedikki čoahkkin evttohii ahte sámi kulturmearreruhta bajiduvvošii 402 000 euroi.
Sámi kulturmearreruhta juohkása aitosaš kulturdoarjagii, sámeservviid doaibmadoarjagiidda ja almmustahttindoarjagii.
Kulturdoarjagiin doarjut sámedáiddáriid ja duojáriid ja dan sturrodat livččii 120 000 euro.
Kulturdoarjagiin doarjut sámi árbevirolašdieđu, materiálakeahtes kulturárbbi ja kultur-dajaldagaid seailuma ja ovdáneami.
Sámesearvvi doaibmadoarjaga sturrodahkan evttohuvvo 92 000 euro.
Sámi kulturmearreruđas juolludedje jagi 2014 doaibmadoarjagiid 18 sámeservviiide, main leat oktiibuot sullii 2 500 lahtu Sámeservviin lea stuorra mearkkašupmi sámeservošiid ealasvuođa, sámegielaid ja kultuvrra seailuma ja ovdáneami dorvvasteamis.
Almmustahttindoarjja juolluduvvo sámegielat girjjálašvuođa, áigečállaga, cd-skearruid ja multimediabuktagiid buvttadeapmai.
Ođđa doaibman maid doarjut evttohuvvo sámi valástallan- ja lihkadandoaimma doarjun.
Dán áigge sámi valástallama leat dorjon oassin sámeservviid doaibmadoarjaga ja kulturdoarjaga, muhto doaimma ovddideami dihtii ja ruhtadeami dorvvasteami dihtii sámegielat ja kulturmieldásaš valástallandoibmii galggašii leat iežas mearreruhta.
Sámediggi evttoha mearreruđa sturrodahkan 30 000 euro.
Lassin sámediggi evttoha 12 000 euro ruhtadeami ohcejoga girkostobuid bajásdoalu várás.
Dán jagi sámi kulturmearreruhta lea 184 000 euro, mas 10 340 euro lea juolluduvvon Ohcejoga girkostobuid bajásdollui.
Sámegielat sosiála- ja dearvvasvuođa-, árrabajásgeassima- ja giellabeassedoaimma ovddideapmi
Sámediggi evttoha sámegielat sosiála- ja dearvvasvuohtabálvalusaid, árrabajásgeassima ja giellabeassedoaimma dorvvasteami ja ovddieami várás oktiibuot 7.12 miljon euro jáhkái 2016.
Sámegielat sosiála- ja dearvvasvuohtabálvalusaid dorvvasteami várás sámiid ruovttuguovllus evttohuvvo 1.5 miljon euro, mii mieđihuvvošii ain bálvalusabuvttadeaddjiide sámedikki doaimmadettiin stáhtveahkkeeiseváldin.
Davvi-Suoma sosiálaguovddáža várás evttohuvvo nuppi plánedeaddji bálkáheapmi ja 80 000 euro lassidoarjja.
Ođđa mearreruhtan sosiála- ja dearvvasvuohtabálvalusaide evttohuvvo 50 000 euro mearreruhta čielggadusa dahkamii sámegiela ja kultuvrra vuhtii váldima dihtii sosiála- ja dearvvasvuohtabálvalusain sámiid ruovttuguovllu olggobealde ja sámiid dearvvasvuođa ja buresveadjima ovddideami várás 150 000 euro.
Sámegielat árrabajásgeassinbálvalusaide evttohuvvon mearreruhta árvaluvvo bajiduvvot 2.5 miljon euroi ja doarjaga ollái evttohuvvo váldot maiddái sámiid ruovttuguovllu olggobeale guovlu.
Ruhtademiin evttohuvvo ruhtadit sámegielat beaivedivššu Roavvejárggas, Oulus ja Helssegis.
Sámegiela ja kultuvrra ealáskahtti doaimma várás sámiid ruovttuguovllus ja dan olggobealde evttohuvvo 2.37 miljon euro mearreruhta.
Mearreruđain ruhtaduvvošii 10 giellabeasi sámiid ruovttuguovllus ja 5 giellabeasi ruovttuguovllu olggobealde.
Ođđa doaibmabidjun evttohuvvo árrábajásgeassin- ja giellabeassedoaimma ovddideami várás 170 000 euro.
Ruhtadeami livččii ulbmil geavahit sámedikkis doaibmi sámi árrabajásgeassin - ja giellabeassejođiheaddji bálkáhan- ja doaibmagoluide.
Lassin sámediggi evttoha sámegielat árrabajásgeassinmateriálabáŋkku ráhkadeami ja bajásdoalu várás 300 000 €. Sámi sosiála- ja dearvvasvuohtabálvalusaid ovddidanráhkadus – fidnus (SaKaste-fidnu) lea álggahuvvon árrabajásgeassinmateriálabáŋkku ráhkadeapmi davvi-, anár ja nuortalašsámegillii.
Fidnu lea nohkan 31.10.2013. Materiálabáŋkku ovddideapmi ja bajásdoallu gáibidit sierraruhtadeami, vai bures álgán doaibma ii noga fidnu nohkama mielde.
Sámediggi dagai evttohusa sámiid suvdilis ovdáneami servodatčatnašumi ráhkadeapmin
Sámi boahtteáigi man mii hálidat 2050 ” ja čátnašumi ráhkadeami várás dorvvastuvvojit resurssat.
Sámedikki čoahkkin nannii nana čátnašeamis suvdilis ovdáneami vuođđojurdagiid ja ulbmiliid ovddideapmin ovdduidgohcimisttis ja iežas doaimmain.
Sámediggi čatnašii Rio +20 loahppaáššegirjji ulbmiliid ovddideami dihtii.
Suomas suvdilis ovdáneami leat ovddidan álbmotlaš suvdilis ovdáneami strategiijain.
Ovddit prográmma dohkkehuvvui jagi 2006.
Álbmotlaš strategiija lea buhtten servodatčatnašupmi.
Álbmotlaš suvdilis ovdáneami servodatčatnašupmi ” Suopma, man mii hálidat 2050 ” dohkkehuvvui jagi 2013.
Čatnašumis lea váldon vuhtii Rio +20 julggáštusa ” The Future We Want ” – geatnegasvuođat.
Rio julggáštus stivre suvdilis ovdáneami vuođđojurdagiid ollašuhttima ON:s ja dan lahttoriikkain.
Dievasčoahkkin deattuhii, ahte čatnašumis galgá ráhkadit beaktilis ja váikkuheaddji ja anii vealtameahttumin, ahte ministeriijat ja sámiid dáfus guovddáš eiseválddit čatnasit sámiid suvdilis ovdáneami servodatčatnašumi ulbmiliidda ja ollašuhttimii.
Evttohusa mielde čatnašupmi dohkkehuvvo sámedikki čoahkkimis, ja sámedikki ja eiseválddiid lassin maiddái sámeinstitušuvnnain, - servviin, árbevirolaš sámeealáhusa ollašuhttiin sihke eará sámedoaibmiin livččii vejolaš čatnasit čatnašupmai.
Dievasčoahkkin deattuhii, ahte sámi suvdilis ovdáneami servodatčatnašumi mielde sáhttit dorvvastit suvdilis ovdáneami ja boahtti buolvvaid eallinvejolašvuoiđaid ja doibmet báktečuollin Rio loahppaáššegirjji ollašuhttimis ja eamiálbmogiid vuoigatvuođaid ovddideamis.
Sámediggi mieđihii earu Pirjo Lotvosii skuvlen- ja oahppamateriálalávdegotti várrelahttovuođas ja nammadii su sadjái Terhi Kytölä Anáris.
Luonddu máŋggahápmásašvuohta lea sámiid ruovttuguovllus rikkis, muhto dat dego subárktalaš luondu, lea maiddái herket vaháguvvi.
Davvin duovdaga govvidit viiddes duottarbadjosat ja máddeleabbos viiddes čázádagat ja vuovddit.
Guovllu ráđđejeaddji luonddutiippat leat duottarjalgadas ja – maras sihke jeakkit.
Guovllus bessejit máŋggat áitatvuloš ja maiddái dábálaš loddešlájat.
Ruovttuguovllu máŋggabealat šattolašvuohta ja organismmat leat fállan sámiide resursavuođu kultuvrra ja ealáhusaid várás.
Sámekultuvrra johtti eallinvuohki ii leat guođđán duovdagii olus bissovaš dološmuittuid.
Duovdagii leat báhcán máddariid goahtegiettit, máđit, áiddit ja rusttegat.
Sámi lundui gulavaš kulturárbi ealláge máidnasiin, juigosiin ja báikenamain.
Sámiid ruovttuguovllus leat hui rikkis sámegielat báikenamat.
Báikenamat muitalit ee. eatnamiid geavahusas, historjjás, oskkus, dáhpáhusain ja ealáhusain.
Sámiid ruovttuguovllu eana - ja čáhceguovlluid viidodat lea oktiibuot badjel golbma miljon hektára.
Dat lea sullii logátoassi oppa Suoma viidodagas.
Sámiid ruovttuguovllus 91 % lea stáhta hálddus ja sullii 80 % lea eará láhkai suodjaluvvon.
Sámiid ruovttuguovllus stáhta hálddašan eatnamiin ollašuhtto vuovdedoallu lagamustá Lappi bálgosa ja Anára gieldda eatnamiin.
Meahciráđđehus, bálgosat ja luondoorganisašuvnnat leat soahpan máinnašuvvon eatnamiin dehalaš boazodoalloguovlluid ja luondočuozáhagaid ráfoheamis 20 jahkái.
Vuovdedoalloeatnamiin, mat leat stáhta hálddus guoskaduvvojit PEFC-vuovdesertifiserenkritearat.
Sámiid ruovttuguovllu bálgosat leat dohkkehan kritearaid.
Gárta: sámiid ruovttuguovllu eanageavaheapmi Meahciráđđehusa hálddašan eana-guovlluin
Bohccuin lea friddja guohtunvuoigatvuohta sámiid ruovttuguovllus maiddái luonddusuodjalanguovlluin ja priváhta eana-guovlluin.
Gárttas govvidat dehalamos eanageavahanvugiid stáhta hálddašan eana - ja čáhceguovlluin.
Suodjevuovdeguovlu lea láhkaásahusain mearriduvvon guovlu, gos vuovddi galgá dikšut ja geavahit nu, ahte dat ii dagat vuovderájá sirdašuvvama vuollelii.
Sámediggi vállje gaskavuođastis stivrra, masa gullet lahttun sámedikki ságajođiheaddji, guokte várreságajođiheaddji ja njeallje eará lahtu.
Stivra doaibmá sámedikki čoahkkima vuollásažžan ja dan dehaleamos bargun lea vástidit politihkalaš doaimmas ja hálddahusas ja maiddái fuolahit sámedikki čoahkkimiid válmmaštallamis.
Tiina Sanila-Aikio, ságajođiheaddji
Sámedikki oktavuođas doaibmi eamiálbmogiid filbmaguovddáš Skábma lea guovlluguovdasaš filbma- ja audiovisuála suorggi resursaguovddáš, man bargun lea ovddidit sámi filbmamuitaleami máŋggahámatvuođa ordnemiin skuvlejumi, márkanastimiin sámi filmma ja bagademiin mánáid ja nuoraid filbmamuitaleami máilbmái.
Filbmaguovddáža bargguide gullá maid lassin sámemánáid mediabajásgeassima gárgeheapmi.
(sadjásašvuohta).
Gelbbolašvuođagáibádussan lea Sámedikkis addon ásahusa (1727/1995) mielde barggu eaktudan skuvlejupmi ja sámegiela máhttu.
Barggu iešvuođaid dihte heivvolaš allaskuvladutkkus lohkko ohccái ovdun.
Bargi bálká mearrašuvvá sámedikki bálkávuogádaga gáibádusdási IV.
/ II mielde (vuođđobálká 2 540,57 euro / mb).
Vuođđobálká lassin mákso 24%:a sámeguovllu lassi ja bargovásáhusa mielde meroštallon vásáhuslasit.
Almmuhus lea oaidninláhkái davvi-, anáraš- ja nuortalašgillii čujuhusas www.samediggi.fi
Ijahis ijas fs oláhus olu galledeaddjit arvvis fuolakeahttá
Anáris 15.-17.8.2014 lágiduvvon Ijahis idja - eamiálbmogiid musihkkafestivála dagai vuohon geahččioláhusa.
Bearjadaga lágiduvvon mánáid- ja nuoraidbeaivvi iešguđet bargobájiide oassálaste badjelas 270 máná ja nuora miehtá Sámi, mii lea eanet go goassige ovdal.
Mánáid- ja nuoraidbeaivvi Ijahis ija násttážat – konsearttas ledje juobe 400 geahčči.
Dáhpáhusa váldokonsertii vuvde lávvordaga arvvis fuolakeahttá badjelaš 120 bileahta, mii lea lagabui 300 bileahta eanet go diibmá. Ijahis ija váldokonseartta sáhtii čuovvut streama bokte njuolggosáttan, man Sámi oahpahusguovddáža medialinjá lei lágidan.
Streama geasuhii ollugiid ja dan ledje čuovvume juobe 1500 geahčči miehtá máilmmi.
Dáhpáhusas ledje loaiddasteame dán jagi earret eará máilmmi beakkáneamos sápmelažžan gohčoduvvon Mari Boine, kárášjohkalaš Felgen Orkester, rock-joavku Gubernator Tšukotka-njárggas sihke Tuupa Houseband mánggain sámeartisttaiguin.
Preassagovat, dieđáhusat ja lassedieđut dáhpáhusas gávdnojit Ijahis ija neahttasiidduin čujuhusas: www.ijahisidja.fi
Ijahis ijas fas oláhus olu galledeaddjit arvvis fuolakeahttá
Sámediggi joatká mearreáigásaš giellabeassejođiheaddji ohcanáiggi
Sámediggi joatká mearreáigásaš giellabeassejođiheaddji ohcanáiggi 12.9.2014 rádjái.
Ovddidanbeaivvi áigge ságastallojuvvo sámegielat oahppamateriálabuvttadeami dálá diliin ja boahttevuođa višuvnnain.
Gullat Goasttádusoasussearvi Otava goasttádushoavdda Mervi Korhosa sáhkavuoru digitála oahppamateriálabuvttadeamis sihke sáhkavuoruid sámedikki iežas oahppamateriálabarggus.
Dilálašvuođa sáhttá čuovvut reálaáiggis stream – sáttan interneahtta bokte dahje oassálastit ieš ovddidanbeaivái Sadjosis (bivdit almmuheami !).
Almmuheamit 13.9.2014 dmu 16.00 rádjái čujuhussii: irmeli.
Vuoigatvuođaministeriija ja sámedikki oktasaš ulbmilin lea, ahte jagi 2015 dollojuvvon sámediggeválggain čuovvut ođđa sámediggelága ja dan válggaid guoski ásahusaid.
Ministeriija ja sámediggi maiddái doibmet ulbmila juksama dihtii.
Vuoigatvuođaministeriija mielde ráđđehusa evttohus addojuvvo riikkabeivviide nu jođánit go vejolaš.
Riikkabeaivvit gieđahallet ráđđehusa evttohusa čakčat.
Juos dárbu lea, sáhttit láhkii dan riikkabeaivvegieđahallama oktavuođas evttohit váldojuvvot dárbbašlaš sirdásanasáhusaid jagi 2015 válggain heivehuvvon válgalogahallamiid ohcaleami ja válgalogahallama nannema guoskavaš mearreáiggiin ja eará vejolaš válggaid doaimmaheapmai laktáseaddji áššiin. ”
Lean sihkkar das, ahte sámeservoša ja sámedikki dorjon sápmelašmeroštallan boahtá fápmui ovdal válggaid ja sámediggi gieđahallá ohcamušaid sámedikki válgalogahallamii ođđa meroštallama vuođul ”, sámedikki ságajođiheaddji Klemetti Näkkäläjärvi muitala.
” Sámedikki áddejumi mielde ráđđehusa evttohusa ii leat dárbu gieđahallat eará váljagottiin go vuođđoláhkaváljagottis.
Sámedikki ulbmilin lea, ahte lága riikkabeaivvegieđahallan livččii johtil, láhkii ii boađašivčče eará nuppástusat go vejolaččat sirdásanásahusaid oasil ja lunddolaččat buktit dán doaivaga ovdan vuođđoláhkaváljagoddái. ”
, sámedikki ságajođiheaddji Klemetti Näkkäläjärvi muitala.
Vuordit dieđusge ahte ođđa sámediggeláhka boađášii fápmui nu jođánit go vejolaš.
Gártat álggos doaibmat boares sámediggelága vuođul, muhto seammás maid ráhkkanit ođđa lága buktin ođastusaide.
Čuovvut álo guđege fámus leahkki láhkaásahusa ja dan mearreáiggiid.
Čuovvut lága riikkabeaivvegieđahallama ja daid váikkuhusaid.
Láhkaásaheami gáibidan mearrádusaid válgalogahallama nannemis dahkat goas ain fámus leahkki lága ja mearreáiggiid mielde.
Dakkár dilli ii sáhte šaddat, ahte válgalogahallamii váldojuvvošedje olbmot seammaáigásaččat dálá sápmelašmeroštallama vuođul ja ođasmahttojuvvon sápmelašmeroštallama vuođul, ” válgalávdegotti ságajođiheaddji Janne Näkkäläjärvi muitala.
Sámedikki válgalávdegoddi dieđiha sámiide sámedikki ruoktosiidduin ja medias sámedikki válgalogahallamii ohcaleamis ja vejolaš nuppástusain, maid sámediggelága ođastus buktá. ”
Válgalávdegoddi fuolaha das, ahte sámit ožžot áiggil dieđu ja válgalogahallamii ohcaleamis, válggaid lágideamis ja evttohasásaheamis sáme-ja suomagillii.
Válgalávdegoddi fuolaha maiddái sámiid vuoigatvuođadorvvus válggaid lágideami oktavuođas.
Jienastanbiillat bohtet maiddái válggaide ja sáhttit bálvalit jienasteaddjiid ain buorebut, ” válgalávdegotti ságajođiheaddji muitala.
Ođđa sámediggeláhka gáibida sámedikki bargoortnega dárkkisteami ja oasi nuppástusain galgá dahkat hohpolaččat válggaid guoski asáhusaid geažil.
Oppalaš ođastus galgá leat fámus ja dohkkehuvvon go jagi 2015 válljejuvvon sámedikki álggaha doaimmas.
Ođastusas gullat bargoveaga, ” sámedikki ságajođiheaddji Näkkäläjärvi muitala.
” Sámedikki válgalávdegotti čoahku ja válljenákkaid evttohuvvo ahte dat nuppástuhttojuvvojit ođđa lágas.
Lea nappo hui vuorddehahtti, ahte sámediggi gártá ásahit ođđa válgalávdegotti ollašuhttit válggaid ođđa láhkašasáhusa vuođul ja sámediggi galgá ráhkkanit gieđahallat ášši hui jođánit, dađi mielde mo riikkabeaivvegieđahallan ovdána ” válgalávdegotti ságajođiheaddji Janne Näkkäläjärvi muitala.
Lassidieđut: Válgalávdegotti barggu oasil válgalávdegotti ságajođiheaddji J
Muđuid sámedikki ságajođiheaddji
Sámiid parlamentáralaš ráđi čealkámuš Láttevári ruvkefidnu ja ruvke vuođđudeami gáibidan fievrredanoktavuođaid plánemis
Sámiid parlamentáralaš ráđđi (SPR) lea Suoma, Norgga ja Ruoŧa sámedikkiid gaskasaš parlamentáralaš ovttasbargoorgána.
Ruošša sámesearvvit oassálastet ovttasbargui dárkojeaddjin SPR:s.
Ruoŧŧelaš málbmaohcanfitnodatsearvi Scandinavian Resources válmmaštallá ođđa ruovderuvkefidnu, mas fitnodatsearvi geavaha nama " Lannavaara Iron Project ".
Hannans reward ltd-fitnodatsearvi čielggada ruvke vuođđudeami gáibidan fievrridanoktavuođaid.
Fievrridanvejolašvuođat leat golbma 1) Ruoŧa siskkáldas johtolat dahjege ođđa ruovdegeaidnoktavuohta Veaikeváris Láttevárrái (90 km) ja doppe Luulejui; 2); ođđa ruovdegeaidnoktavuohta Veaikeváris Láttevárrái (90 km) ja ruovdegeaidnoktavuohta Gironis Narviikii; 3) fievrideapmi Suoma ja Norgga bokte dahjege ruovdegeainnu ráhkadeapmi Látteváris Gáresávvonii (25 km) ja doppe riikkageainnu mielde Suoma ja Ruoŧa rájá mielde Ivgubahtii (145 kilomehtera).
Junáoktavuohta Suoma bealde gáibidivččii junáoktavuođa joatkima Kolaris Gáresávvonii ja das ain Ivgubahtii.
SPR lea fuolas Láttevári ruvkefidnus ja dan fievrridanojktavuođaid váikkuhusain sámekultuvrrii, boazodollui ja luonddu máŋggáhápmásašvuhtii.
Ollašuvadettiin ruovdegeaidnooktavuohta Suoma ja Norgga bokte váikkuhivččii golmma riikka sámiide, sámekultuvrrii, luonddu máŋggáhápmásašvuhtii ja boazodollui.
SPR lea hui fuolas das, ahte fidnu plánejuvvo gulakeahttá áššáigullevaččat sámedikki ja badjeolbmuid.
SPR muittuha ahte Suopma, Ruoŧŧa ja Norga leat ratifiseren ON:id oktasašsoahpamuša riikka rájáid rasttildeaddji birasváikkuhusaid árvvvoštallamis, ng. Espoo soahpamuša (Convention on Environmental Impact Assessment in a Transboundary Context).
Soahpamuša mielde soahpamušbealit ollašuhttet ovttas dahje sierra buot dárbbašlaš ja beaktilis doaibmabijuid eastadeami dihtii, geahpedeami dihtii ja gohcima dihtii evttohuvvon fidnuin šaddi mearkkašahtti riikkaid rájáid rasttildeaddji vahátlaš birasváikkuhusaid.
Ruoŧŧa galgá sihkkarastit, ahte Espoo soahpamuša mieldásaš birasváikkuhusaid árvvoštallan bargo ovdal go dahkko mearrádus mearkkašahtti riikka rájáid rasttildeaddji vahátlaš váikkuhusaid dagahahtti evttohuvvon fidnu lobis dahje doaimma álggaheamis.
Ruoŧŧa galgá ordnet soahpamuša mielde álbmogii vejolašvuođa oassálastit fidnu birasváikkuhusaid árvvoštallanmeannudeapmai fidnu vuorddehahtti váikkuhanguovllus ja sihkkarastit, ahte Suoma, Ruoŧa ja Norgga álbmogii ordnejuvvo oktilas vejolašvuohta oassálastit birasváikkuhusaid árvvoštallamii.
SPR muittuha maiddái Norgga, Suoma ja Ruoŧa ratifiseren Wieni oktasašsoahpamuššii konvenšuvnnain.
Soahpamuša 14 artihkkala mielde ratifiseremiin soahpamuša riika čatnašuvvá čuovvut konvenšuvnna.
Soahpamuša 26 artihkal sisttisdoallá Pacta sunt servanda - njuolggadusa, man mielde juohke gustovaš konvenšuvdna lea dan oassebeliid čatni, ja dan galgá doibmiibidjat vuiges mielas.
27 artihkkala mielde oassebealli ii sáhte doarjalit siskálddas vuoigatvuođas mearrádusaide ággan konvenšuvnna deavddekeahttá guođđimii.
SPR deattuha ahte Suopma, Ruoŧŧa ja Norga leat vuolláičállán ON:id eamiálbmotjulggáštusa ráddjehusaid haga.
Julggáštus lea čujuhus globála ovttamielalašvuođas eamiálbmotvuoigatvuođaid sisdoalus ja geatnegasvuođas ovddidit olmmošvuoigatvuođaid.
Eamiálbmotjulggáštus čohkke daid olmmošvuoigatvuođaid, mat eamiálbmogiin livččii galgan leat ja galget leat oassin olmmošsoga.
Eamiálbmotjulggáštusa ulbmilin lea divvut dáid historjjálaš dohkkemeahttun diliid.
Julggáštusa 29 artihkkala mielde eamiálbmogiin lea vuoigatvuohta seailluhit ja gáhttet birrasa sihke eatnamiiddiset dahje guovlluideaset ja luondduriggodagaideaset buvttadannávccaid.
Julggáštusa 32 artihkkala mielde eamiálbmogiin lea vuoigatvuohta mearridit ja ovddidit dehalamos ulbmiliid ja strategiijaid eatnamiiddiset dahje guovlluideaset ja eará luondduriggodagaideaset ovddideami dahje anu várás.
Riikkat galget ráđđadallat vuiges mielas ja doaibmat ovttasbarggus gažaldatvuloš eamiálbmogiiguin daid iežaset ovddastusorgánaid bokte vai ožžot daid friddja ja dihtui vuođđuduvvi ovdamiehtama ovdal go riikkat dohkkehit fidnuid, mat váikkuhit eamiálbmogiid eatnamiidda dahje guovlluide ja eará luondduriggodagaide, erenoamážit ovddidettiin, geavahettiin dahje ávkkástaladettiin minerála- dahje čáhceriggodagaid dahje eará luondduriggodagaid.
SPR máhcaha millii EU:a vuođđosoahpamuša, man oassin searvansoahpamušat leat.
Suoma ja Ruoŧa EU:a searvansoahpamuša lassibeavdegirji nr 3 dovddasta, ahte Suomas, Norggas ja Ruoŧas leat riikkasis ja riikkaidgaskasaš rievtti vuođul geatnegasvuođat ja čatnašumit sámiid ektui.
SPR gáibida ahte EU:a searvansoahpamuša gáibádusat váldojit vuhtii ruvkefidnus ja dan johtolatoktavuođaid plánemis.
SPR máhcaha millii njealját sámeparlameantarihkkáriid konferánssa julggáštusa, miii addui Ubmis 20.2.2014.
Julggáštusas njealji riikka sámit gáibidit riikkaid čuovvut ON:id eamiálbmotjulggáštusa gáibádusaid.
Julggáštusa 7 artihkkalis parlameantarihkkárat gáibidit ahte ruvkkiid ii oaččo vuođđudit sámiid dihtui vuođđuduvvi ovdamiehtama haga ja sámit galget oažžut boađuid ruvkke vuoittuin (čuovus).
SPR gáibida, ahte Láttevárre – fidnus ja dan fievrridanfitnodatservviid plánemis čuovvut Espoo soahpamuša ja eamiálbmotjulggáštusa geatnegasvuođaid.
Ruvkes ja dan gáibidan fievrridanoktavuođaide galgá leat Ruoŧa, Norgga ja Suoma sámedikkiid, guoskevaš čearuid ja guoskevaš sápmelaččaid sihke áo.
bálgosiid dihtui vuođđuduvvi ovdamiehtan.
Juos ruvke ja ruovdegeaidnooktavuohta vuođđuduvvo, galgá ruvkke ja ruovdegeaidnooktavuođa dagahan hehttehusaid kompenseret ekonomalaččat sámiide sámedikki bokte ja guoskevaš čearuide ja guoskevaš sápmelaččaide ja áo.
bálgosiidda ja oasi ruvkkiid vuoittuin galgá stivret sámekultuvrra várás Ruoŧa sámediggái.
SPR gáibida, ahte ruvkke ja fievrridanoktavuođaid plánain galgá dieđihit ja plánaid galgá ráhkadit sámegillii ja ášši gieđahalli dilálašvuođain galgá ordnet dulkoma sámegillii.
SPR gáibida, ahte SPR bovdejuvvo mielde ruovdegeaidnofidnu plánema válmmaštalli stivrenjovkui ja dan galgá gullat plána buot muttuin.
SPR gáibida, ahte badjeolbmuid ja guollebivdiid gullat plána buot muttuin.
Ovddidanbeaivi lea rabas buohkaide, geat leat beroštuvvan oahppamateriálabargguin.
Oahppamateriálabargguide gullet ee. manusčállin-, jorgalan-, gielladárkkistan-, govven-, layout-, programmeren- jed. barggut.
Dilálašvuođas ovdanbuktojuvvo Sámedikki oahppamateriáladoaibma, ságastallo oahppamateriálabargguid birra ja plánejuvvojit boahttevaš oahppamateriáladoaimmat.
Lassedieđuid addá Hannu Kangasniemi (hannu.
Oassálastimis sáhttá almmuhit jogo šleađgapoastan dahje telfuvnna bokte Irmeli Moilanenii (irmeli.
fi / 050-5691255) maŋimustá maŋŋebárgga 16.9.
Dilálašvuođa sáhttá čuovvut maiddái neahta bokte streaming-sáddagin čujuhusas sogku.
Boađe guldalit, juohkit iežat oainnuid, vásáhusaid ja visioid sámegielat oahppamateriálain.
Ná beasat oassálastit sámegielat oahppamateriálaid ovddidanbargui nu, ahte dat buoremus lági mielde dorjot sámegiela ja sámegielat oahpahusa sierra skuvlendásiin.
Dilálašvuođa rahpan ja gáfestallan
Oona Länsman ja Elen Anne Sara, davvisámegiella
Sámegielat oahppamateriálabuvttadeapmi ođđa hástalusaid ovddas
- oahppoplána vuođuštusaid ođastus
Dilálašvuođa loahpaheapmi
Prošeaktabargi doaimmaide gullet ee. Skábmagovat eamiálbmogiid filbmafestivála mánáid beaivvi ordnen ja mediabajásgeassin materiála gárven.
Bargu álgá dalán ja bistá vejolaččat 28.2.2015 rádjai.
Ohcanáigi lea 30.9.2014 rádjai.
Prošeaktabargi doaimmaide gullet ee. Skábmagovat eamiálbmogiid filbmafestivála mánáid beaivvi ordnen, ja mediabajásgeassin materiála gárven.
Doaimma menestuvvi dikšuma veahkeha heivvolaš skuvlejupmi sihke sámegielamáhttu.
Prošeaktabargi bálká mearrášuvvá Suoma sámedikki bálkávuogádaga gáibádusdasi V / II mielde (vuođđobálká 2110,20 euro / mb).
Vuođđobálkká lassin máksojuvvo 24 %:a sámeguovllu lassi ja bargohárjáneami mielde mearrášuvvi ahkelasit.
Sámedikki doaimmaide sáhttá oahpásmit neahttačujuhusas www.samediggi.fi ja eamiálbmogiid filbmadáhpáhussii čujuhusas: www.skabmagovat.fi
Sámi Duodji ro lágida ovttas sámedikki nuoraidráđiin ja Sámekulturguovddáš Sajosiin geavahuvvon dujiid vuovdima ja duodjemárkaniid Anáris Sajosis 12.12–13.12.2014.
Geavahuvvon dujiid vuovdin lágiduvvo bearjadaga 12.12. dmu 12–17
Boađe vuovdit dujiid, maid it šat ieš dárbbaš !
Sáhtát boahtit vuovdit ovdamearkka dihte uhccin báhcán gávttiid, dárbbašmeahttun soljjuid, beallječiŋaid dahje maid beare eará dujiid.
Lassin sáhtát vuovdit duodjemateriála, ovdamearkka dihte gággásiid, láiggiid, silkevuođuid, náhkiid jed..
Jos okto ii gávdno doarvái vuovdinláhkai, mii ordnet oktasaš beavddi earáiguin.
Muitte, nuppi joavdelas dávvir lea nubbái mávssolaš ja retro lea dál otná vuogi mielde !
Duodjemárkanat lávvardaga 13.12. dmu 10–17
Mii ohcat vuovdiid duodjemárkaniidda !
Suoma bealde leat váilon duodjemárkanat ovdal juovllaid, go fas miehtá Norgga sámeguovllu dat lágiduvvojit moanat.
Leatgo don nappo sámi duojár ja hálidivččet boahtit vuovdit iežat buktagiid duodjemárkaniidda ?
Geavahuvvon dujiid vuovdima ja duodjemárkaniid áigge Sajosis gullat musihkkačájáhusaid.
Bearjadaga Sajosis lágiduvvo Klubieahket, man ovdal lea Restoráŋŋa Lyeme ordnen juovlaboradeapmi.
Lassediehtu Klubieahkedis ja boradeamis boahtá lagabus dáhpáhusa Sajosa neahttasiidduide www.sajos.fi.
Lávvardaga lea vuorus sámedikki nuoraidráđi ordnen otná gáktebivttasvuogi čájáhus sihke mánáide duodje- ja buđaldanbádji, man lágida Sámi mánáidkulturguovddáš Mánnu.
Beavdevárremat ja diđoštallamat
Sámedikki Nuoraidráđđi ohcá GUOKTE NUORRA OFELAŽŽA
Barggu menestuvvi dikšuma veahkehit sámegiela dáidu, sámekultuvrra dovdan ja - skuvlejupmi, buorit vuorrováikkuhus- ja ovdanbuktindáiddut, buorit adg-dáiddut sihke dáidu bargat iehčanasat ja ovttas nuppiin ofelažžain.
Bálká mearrašuvvá sámedikki bálkávuogádaga gáibádusdási VII / V mielde, vuođđobálká 1398,87 euro / mb..
Vuođđobálkká lassin mákso 24 %:a sámeguovllu lassi ja bargohárjánumi mielde mearrášuvvi ahkelasit.
Sajosa buot čoahkkin- ja álbmotlanjaide beassá easttaheamet.
Konsearttain ja eará dáhpáhusain lea várrejuvvon báiki jorrestuoluin johttiide.
Sis lea vejolašvuohta beassat báikki ala áiggil ovdal dáhpáhusa álgima.
Sajosis ordnejuvvon earáid buvttademiid bileahttageavadat gullá goittotge álo lágideaddji ovddasvástádussii.
Auditorio ja parlameantasále Solju leat guktot rustejuvvon induktiočuolmmain.
Daidda, geain lea váttis lihkadit, leat várrejuvvon parkerenšiljus sierra parkerenbáikkit, mat leat merkejuvvon invalidamearkkain.
Wc-lanjat Dálu easttahis WC-lanjat leat vuosttas gearddis.
Nuoraidráđđái Nuorra doaibmi – dovddastus
Okta dovddastusa oažžuin lea sámedikki nuoraidráđđi.
Nuorra doaibmi - dovddastus lea dárkkuhuvvon giitosin ja doarjjan nuorra doaibmiide ja sin fidnuide ja maiddái iežaset doaimmain nuoraid sajádaga ja sin doaimmaid ovddidan rávesolbmuide.
Sámenuoraid váikkuheami stuorra lávki váldui jagi 2011, go sámedikkis mearriduvvui vuođđuduvvot nuoraidráđđi.
Sámedikki nuoraidráđi 15-25-jahkásaš lahtut válmmaštallet daid sámedikki cealkámušaid, álgagiid ja eará bealiváldimiid, mat gusket sámenuoraid dahje sámenuoraid eallindiliid.
Nuoraidráđđi ovddida sámenuoraid gielalaš ja kultuvrralaš vuoigatvuođaid birra Suoma ja maiddái nanne sámenuoraid gullama sámekultuvrai.
Nuoraidráđi bokte sámenuoraide lea addojuvvon erenomáš kanála váikkuhit iežaset áššiide.
Sámedikki nuoraidráđis lea maiddái erenomáš áidnalunddot sajádat, dasgo dan lahtuin lea hállan- ja mieldeorrunvuoigatvuohta sámedikki dievasčoahkkimis.
Sámedikki nuoraidráđđi lea álggahan dán jage Ofelaš-doaimma.
" Sámediggi lea bargan guhká sámenuoraid sajádaga ovddideami dihtii ja dát lea duođaige fiinna dovddastus sámenuoraide ja sámedikki nuoraidráđđái.
Lea duo đaige fiinna, ahte nuoraidráđi bargu lea ožžon álbmotlaš dovddastusa ja lean bálkkašumis čeavlái.
Sámenuorat gártet deaividit hirbmat olu hástalusaid modearna servodagas ja nuoraidráđđi lea duođaige dárbbašlaš, vuoi nuoraid jietna, fuolat ja evttohusat bohtet gullojuvvot.
Dás lea buorre joatkit ovddosguvlui ja ovddidit doaimma ain viidásabbot sámenuoraid sajádaga ovddideami várás sámeservodagas ja suopmelaš servodagas. "
Nuoraidráđi ságajođiheaddji Niila Rahko lea dovddastusas ilolaš:
" Sámedikki nuoraidráđi ságajođiheaddjin lean ilolaš ja lihkolaš bálkkašumis.
Sámedikki nuoraidráđđi lea vel hirbmat nuorra nuoraidorgána, man doaibmanbiras lea viiddis.
Min doaibma ii livčče vejolaš almmá sámedikki doarjaga haga dálá viidodagas.
Háliidange giitit sámedikki sin bargan guhkálaš barggus sámenuoraid sajádaga buorideami várás.
Bálkkašupmi addá nuoraidráđđái nana álbmotlaš dovddastusa, mii lea dehalaš go doibmejuvvo viidát nuoraiguin.
Sámedikki nuoraidráđi bargun lea ovddidit, ovddastit ja gohcit sámenuoraid vuoigatvuođaid, sihke sámeguovllus ja dan olggobealde.
Hástalusat barggus leat olu, eandalitge go eallit nuppástusaid siste ođđa ođastusaid dihtii, mat leat válmmaštallama vuolde ja vurdet dohkkeheami.
ILO-169 soahpamuša ratifiserema dehalašvuohta deattuhuvvá nuoraid gaskavuođas, dasgo dat guoskkaha juohke sámenuora olles loahppaeallima.
Nuppe dáfus soahpamuš maiddái mearrida kultuvrra boahttevuođa.
Funet ráhkaduvvon soahpamuš hávkada ja suddada kultuvrra, bures dahkkon soahpamuš nanne ja suddje kultuvrra.
Mii nuorat deaividit beaivválaččat hirbmat earálágan reakšuvnnaid ravddas ravdii, mat olu vuođđuduvvet etnihkalašvuhtii.
Earáláganvuohta lea riggodat, muhto dat sáhttá maiddái leat noađđi.
Sámedikki nuoraidráđi barggu hástalusat vuolláisárggastuvvojit servodagas, gos sámenuorat galget čilget kultuvrra ja duogáža.
Geahččalitge eanet juohkit dieđu váldoálbmogii sápmelašvuođas ofelaš-barggu olis.
Bálkkašupmi addá lassimearkkašumi bargui man bargat.
Dan mearkkašupmi lassána jo beare dainna ahte diehtit, ahte min barggu atnet árvvus ja dat fuopmášuvvo maiddái riikkadásis.
Lassin bálkkašupmi addá luohtehahttivuođa ja beaggima, mii veahkeha oažžut jurdagiidda, cealkámušaide ja buot bargamii stuorát deattu.
Sáhttitge dušše čeavlájit giitit ja gopmirdit.
Vuosttaš anárašgiela álgooahppogirji lea oaivvilduvvon vuođđooahpahusa vuolit luohkáide.
Áhkku - anárašgillii ákku - orru Pakšvuona gáttis, gos Ánná fitná dávjá.
Anárašgiela lea dál vejolaš oahppat miellagiddevaš vugiin áhku máidnasiid ja Ánná ja Saammâla ságastallamiid bokte.
Lohkanbihtáid loahpas leat máidnasiidda laktáseaddji lávlagat, mat buktet suohttasa oahppodiimmuide.
Girjji sisdoaluin leat beaivválaš dilit ja dáidda gullevaš guovddáš sánit, muhto maiddái giellaoahppa, mii veahkeha du oahpásmuvvat giela ráhkadussii álggu rájes.
Kielâkyeimi sisttisdoallá logáhaga anárašgiela vieris giela kurssaid 1-2 oahppoollisvuođaid.
Girjji fáttát leat váldojuvvon dálá áiggis, muhto doppe gávdno maiddái diehtu boares anáraš kultuvrras.
Seminára: Ievttá maŋŋá- Sámeservodaga ja sámedutkama ođđa biekkat
Sámedutkama seminára 13.-14.11.2014, Sajos, Anár. Lágideaddjit Lappi universiteahtta, Giellagas instituhtta ja Sámi oahpahusguovddáš
Sámedutkan lea máŋggajienat suorgi mii gieđahallá vássán ja boahtevaš áiggi muhto maiddái báikkálaš ja globála oktavuođaid.
Okta guovddáš gažaldat mii meroštallá sámedutkama lea sápmelaččaid sajádat eamiálbmogin ja dakko bokte oktavuohta eamiálbmogiid servodahkii ja eamiálbmotteoriijaid ja metodologiijaid surggiide.
Sámedutkan- dego maiddái sámeservodat − lea oktanaga sihke báikkálaš ja globála ja váldá háldui máŋggalágán álbmogiidgaskasaš diedálaš ja politihkálaš rávnjjiid ja geavadagaid.
Semináras guorahallat sámeservodaga boahttevuođa ja sámedutkama rolla servodaga huksejeaddjin ja servodatlaš ságastallama boktaleaddjin ja doalaheaddjin.
Nuppe dáfus semináras giedahallat sámedutkama ja sápmelašvuođa vássán ja boahttevaš, báikkálaš ja globála beliid hálliid iežaset temaid bokte.
Seminára váldosáhkávuoruid doallaba veahkkeprofessor Rauna Kuokkanen (Toronto universiteahtta) ja veahkkeprofessor, doseantta Pigga Keskitalo (Sámi allaskuvla, Helssega universiteahtta).
Semináras lea maiddái nuorra dutkiid panela.
Ságadoallin Liisa Holmberg (Sámi oahpahusguovddáš).
Biodiversitehtasoahpamuša12 oassebeallečoahkkin lea álgán
Biodiversitehtasoahpamuša ratifiseren stáhtaid 12 oassebeallečoahkkin lea 6.-17.10.2014 Pyeongchangis, Lulli-Koreas.
Suoma sámedikkis čoahkkimii oassálastet našuvnnalaš artihkkal 8(j)-bargojoavkku ságadoalli, sámedikki ságadoalli Klemetti Näkkäläjärvi, ealáhus- ja vuoigatvuođalávdegotti ságadoalli Nilla Tapiola ja sámedikki lahttu Pertti Heikkuri.
Čoahkkimii oassálastet maid ovddasteaddjit Ruoŧa ja Norgga sámedikkiin oassin guđege riikka delegašuvnna.
” Čoahkkima áššelisttus leat sámiide hui dehálaš áššit.
Dehálamos áššin lea biodiversitehtasoahpamuša terminologia rievdadeapmi.
Soahpamušas eamiálbmogiin geavahuvvo dearbma eamiservošat.
Ášši lea válmmaštallon hui guhká.
Terminologia rievdadeapmi lea muhtun stáhtaide man nu sivas duođaid váttis ášši.
Suopma ja eará davviriikkat leat dorjon fámolaččat terminologia rievdadeami, mas lean hui duđavaš.
Ráđđádallamat áššis leat vel gaskan, ” Klemetti Näkkäläjärvi muitala.
” 15.-16.10. lea alladási čoahkkin, mas linjejuvvo biodiversitehta suodjaleami ulbmiliin jahkái 2020.
Suomas ii váidalahtti gal leat oktage ministtar báikki alde stáhtaráđis dáhpáhuvvan nuppástusaid geažil.
Eamiálbmogiidda lea hui dehálaš, ahte riikkaidgaskasaš artihkkal 8(j)-bargojoavkku joatkagii lea nana doarjja ja bargojoavkku máŋggajagát bargoprográmma ovddiduvvo ain, ” Pertti Heikkuri linje.
Oassebeallečoahkkima oktavuođas lágiduvvo vuosttas Nagoya beavdegirjji oassebeallečoahkkin.
Beavdegirji gieđahallá genaváriid oažžuma ja ávkkiid juohkima. ”
Suopma ii leat vel soahpamuša oassebealli, muhto Suopma válmmaštallá soahpamuša ratifiserema.
Lea dehálaš čuovvut vuosttas oassebeallečoahkkima ja mo soahpamuša geatnegasvuođat leat ollašuhtton soahpamuša ratifiseren riikkain.
Soahpamuš lea eamiálbmogiidda dehálaš, dasgo dat gieđahallá maid eamiálbmogiid genaváriide laktáseaddji árbevirolaš dieđu ja ávkkiid juohkima.
Erenomáš miellagiddevaš lea, mo beavdegirjji eamiálbmogiidda guoski geatnegasvuođat leat ollašuhtton ja makkár ávžžuhusaid oassebeallečoahkkin addá beavdegirjji oasil ” Näkkäläjärvi muitalii.
Son lea maid soahpamuša ratifiserema Suomas válmmaštalli bargojoavkku lahttu.
Čoahkkima oktavuođas lágiduvvojit máŋggat stáhtaid, riikkavulošorganisašuvnnaid ja dutkiid ordnen eará dáhpáhusat.
Suopma lea mielde ordnemin guokte dáhpáhusa. ”
Dát eará dáhpáhusat leat hui dehálaččat, dasgo dain oažžu dieđu dábálaš olbmuid geavatlaš doaimma birra buoridit luonddu máŋggahámatvuođa dili sihke buriid vásáhusaid ja meannudanvugiid.
Erenomážit ekosystemabálvalusaid rolas guovlluidgeavaheami plánemis lea ávki sámediggái ja mii doalvut dáid buriid meannudanvugiid mielddisteamet maid Supmii ” Heikkuri ja Tapiola deattuheaba. ”
Čoahkkima sáhttá čuovvut
Telefovnnat eai doaimma luohtehahtti láhkai Lulli-Koreas, man geažil vejolaš oktavuođaváldimiid áššis sávvat oažžut šleađgapoastta bokte.
Skuvjejumi váldotemán lea giellalávgunmetoda heiveheapmi sámeoahpahussii Skuvlejupmi lea vuosttažettiin fikkahuvvon vuođđooahpahusa sámegiela ja sámegiel luohkáid oah-paheaddjiide, muhto skuvlejupmái besset maid sámi smávvamánáid bajásgeassima bargit, logahaga sámegiela oahpaheaddjit ja sámi fidnooahpahusa oahpaheaddjit.
Sámedikki skuvlen- ja oahppomate-riáladoaimmahat koordinere skuvlejumi ja hálddaša stáhtadoarjaga.
Ovttasbargoásahussan oah-pahusas leat maid Vaasa universitehta giellalávguma ja máŋggagielalašvuođa guovddáš ja Sámi al-laskuvla.
Vuosttas čoahkkaneapmi lea guovvamánus 2015, nubbi giđđat 2015 ja goalmmát ja njealját deaivvadeapmi čakčat 2015.
Skuvlenbeaivvit sisdollet teoriijalogaldagaid ja bagadallon bargobádjebarggildanbeivviid.
Bar-gobádjebeivviid áigge buvttaduvvo girjjálaš materiála, man vuođul almmuhuvvo prošeavtta loahp-pabuvttan sámeoahpahusa idea- ja bagadallangirji.
Bagadallangirji almmuhuvvo sáme- ja suomagillii.
Skuvlejupmi mii gieđahallá sámi giellalávguma oahpahusas, doarju sihke eatnigiel ja eará oahppiidge go eatnigielagiidda addojuvvon sámegielat oahpahusa.
Giellalávgunoahpahusa figgamuššan lea nan-net gielalaččat iešguđet dási oahppiid sámegiela ja nannet aktiivvalaš ja birgehalli guovttegielalaš-vuođa.
Sámeoahpahus pedagogalaš gárggiidahttin mearkkaša ee. oahpaheaddjiid fidnodáidduid buorideami nu ahte sii máhttet buorebut go ovdal váldit oahpahusas vuhtii gielalaččat ja kultuvrra-laččat heterogenalaš oahppiid joavkku.
Juohke oahppi galggašii oažžut skuvllas buriid vejolaš-vuođaid buoridit iežaset sámegiela máhtu ja bajásšaddat iežaset kultuvrii.
Skuvlejumi figgamuššan lea addit oahpaheaddjiide vejolašvuođa sámegiela ealáskahttimii skuvlen-barggus, fállat sidjiide barggildanarena ja gaskaomiid ovddidit giellalávgunoahpahusa geavatlaš skuvlabarggus.
Skuvlejumi ulbmilin lea oččodit čavgadabbo dieđuidlonohal-langeavadiid ja lasihit oahpahusbargiid dieđu daid sámeoahpahusa vejolašvuođaid geavadis maid láhka addá.
Guhkes gaskkaid dihte sámeoahpahusa ja smávvamánáid bajásgeassima bargiid deaivvademiid lea leamaš váttis ordnet gielddarájiid rastá.
Dán oahpahusdoaimma bargiid skuvlenprošeavtta olis lea vejolašvuohta buhtadit oasseváldiid mátkegoluid dađe mielde go mearreruhta luoitá.
Oahppogurssat, daid sisdoalut ja vuosttas deaivvadeami prográmma lea oaidnimis Sámedikki ja Giellagas-instituhta neahttasiidduin: www.samediggi.fi ja www.oulu.fi/giellagasinstituutti /
Doarjjaohcamušaid galgá čujuhit Sámediggái golggotmánu loahpa rádjai.
Sámedikki bargoortnega mielde doarjagat mieđihuvvojit aitosaš kulturdoarjjan nugo prošeaktadoarjja, bargo- dahje eará doarjja ja almmustahttindoarjja ja maiddái sámeservviid doaibman- ja prošeaktadoarjjan.
Dáid lassin kulturlávdegoddi sáhttá mieđihit erenomáš sivas, almmá ohcamuša haga, kulturbálkkašumi.
Doarjjaohcamušaid sáhttá doaimmahit buktimiin ieš dahje áššealbmá mielde dahje sáddet poastta bokte, áirasa mielde, telekopiijan dahje šleađgapoastta bokte.
Oassebeallečoahkkin mearridii váldit buot biodiversitehtasoahpamuša mearrádusain dás ovddos atnui tearpma eamiálbmot ja báikkálašservosat eamiálbmot- ja báikkálašservoša sajis.
Mearrádusa symbolalaš mearkkašupmi lea stuoris.
Go biodiversitehtasoahpamuš ovdalis válmmaštallui, okta evttohus lei geavahit Ilo 169-soahpamuša mieldásaš terminologiija dahjege eamiálbmot- ja čeardaálbmot, muhto dasa ii gávdnon guottiheapmi.
Soahpamuša válmmaštallanmuttus lei goittotge ovttačilggolaččat čielggas, ahte artikla 8(j) guoská eamiálbmot- ja čeardaálbmogiida, vaikke ii teaksta dakkárin boahtánge soahpamuššii.
Mearrádus lei dehálaš Supmii ja čielggasmahttá dili.
Mearrádus dárkkuha maiddái dan, ahte biodiversitehtasoahpamuš ovdána.
Terminologiija nuppástuhttimis lea ráđđádallon guhká EU:a siste ja oassebeallečoahkkimis.
ovas gurotbealde sámedikki ságajođiheaddji Klemetti Näkkäläjärvi, ráđđádalli virgeolmmoš Eija Lumme, ráđđádalli virgeolmmoš Marina von Weissenberg ja luonddusuodjalanhoavda Ilkka Heikkinen Cop-12 čoahkkima sáles dohkkeheamen artikla 8(j):a guoski mearrádusaid.
Sále lei tealttálágan ja álgočavčča buollašiid dihte čoahkkinlatnja lei viehka čoaskkis ja árktalaš čoahkkinbiktasat ledje dárbbašlaččat.
Mearrádus ii nuppástuhte oassebeliid geatnegasvuođaid iige rievdat soahpamušteavstta.
Oktavuođain, main ovdamearkan čujuhuvvo njuolgga soahpamuštekstii, sáhttá geavahit ain tearpma eamiálbmot- ja báikkálašsearvvuš.
Mearrádus oaččui maiddái čoahkkimii oassálastán eamiálbmogiid doarjaga.
Suoma stáhtaráđđi lea jo ovdal linnjádan, ahte biodiversitehtasoahpamuša artikla 8(j) guoská Suomas dušše eamiálbmot sámiid. ”
Eamiálbmogat eai maiddái leat háliidan, ahte terminologiija nuppástus doalvvošii biodiversitehtasoahpamuša rahpamii, go dat livčče guhkes proseassa ja sáhtášii doalvut eamiálbmogiid duođalaš sajádaga hedjoneapmái.
Mearrádus dárkkuha maiddái dan, ahte biodiversitehtasoahpamuša beavdegirjjiid oassebealit gieđahallet maiddái ášši ja mearridit, váldetgo terminologiija geavahussii.
Biodiversitehtasoahpamušas leat guokte beavdegirjji: Cartagena biodorvvolašvuohtabeavdegirji ja Nagoya beavdegirji genaváriin.
Go soahpamuša oassebealit leat ovttamielalaččat terminologiija nuppástuhttimis, jáhkán terminologiija nuppástuhttima leat dáid beavdegirjjiid oassebeallečoahkkimis leat dušše teknihkalaš mearrádus. ”
Oassebeallečoahkkimis dahkkojedje mearrádusat maŋŋit idjii galbma dálkkis fuolakeahttá.
Čoahkkimis šihttojuvvui ahte ságastallo čiekŋalit temás ” guovllu oktavuođa hástalusat ja vejolašvuođat juhkkon árbevirolaš dieđu suodjaleamis árbevirolaš dieđu nannema dihte ja soahpamuša golmma ulbmila juksama dihte harmoniijas luondduin. ”
” Sámiid dáfus čuovvovaš čiekŋalis dialoga fáddá lea hui heivvolaš, go sámit leat okta álbmot njealji stáhta viidodagas.
Jáhkán, ahte sámiin lea olu addinláhkai dialogai.
Čiekŋalis dialoga dárkkuhussan lea čielggadit sierra stáhtaid ja eamiálbmogiid buriid geavadiid áššis ja válmmaštallat mearrádusaid dili vejolaš buorideapmin ” Nilla Tapiola čielggada.
Riikkaidgaskasaš artikla 8(j)-bargojoavku lea válmmaštallan doaibmanplána luonddu máŋggahámatvuođa dábálaš suvdilis geavaheamis.
Artikla 10(c) suodjala kulturvugiid mieldásaš luonddugeavaheami.
Mearrádusas deattuhuvvo, ahte árbevirolaš diehtu ja dábálaš luonddugeavaheapmi leat ekosystemalahkonanvuogi giddes oassi.
Biodiversitehtasoahpamuša oassebeallečoahkkin mearridii joatkit riikkaidgaskasaš artikla 8(j)-bargojoavkku mandáhta ja ásahii bargojovkui ođđa bargguid.
Čuovvovaš riikkaidgaskasaš artikla 8(j)-bargojoavkku čoahkkin dollo 2015. ” Oassebeallečoahkkima mearrádusat dárkkuhit dan, ahte riikkaidgaskasaš artikla 8(j)-bargojoavkkus leat boahttevuođas olu barggut.
Vaikke bargojoavku lea vuođđuduvvon gaskaboddosažžan, dat lea geavatlaččat olles soahpamuša giddes oassi.
Suomas oassebeallečoahkkima mearrádusat dárkkuhit lasi barggu biodiversitehtabargojovkui sihke álbmotlaš artikla (8j)-bargojovkui, man boahttevuohta ja joatkka gieđahallojit dán čavčča ” Näkkäläjärvi deattuha.
EU-riikkat hábmejedje oktasaš bealiváldima koordinašuvdnačoahkkimiinniset.
Oassebeallečoahkkin mearridii doallat fámus jagi 2012 sohppojuvvon ruhtadanmearrádusas ja duppalastit ovddidanriikkaide čujuhuvvon riikkaidgaskasaš luonddu máŋggahámatvuođa ruhtadeami jagi 2015 rádjai.
Lassin oassebeliid roahkasmahtte doarjut eaktodáhtolaččat ng. ovddidanriikkaid luonddu máŋggahámatvuođa doarju fidnuid.
Oassebeallečoahkkin árvvoštalai, ahte jahkásaččat luonddu máŋggahámatvuođa dorvvasteapmái geavahuvvo máilmmiviidosaččat 1,3 miljárdda dollara (s. 1,07 miljárdda euro). ”
Lea čielggas, ahte luonddu máŋggahámatvuođa dorvvasteapmi gáibida lasseruhtadeami ja EU:a ja eará industrialuvvan stáhtaid ekonomalaš doarjaga ovddidanriikkaide.
Industrialuvvan riikkain lea maid stuorra ovddasvástádus luonddu máŋggahámatvuođa dorvvasteamis máilmmiviidosaččat.
Jos ovddidanriikkaid luonddu máŋggahámatvuohta ain geahppána, das lea globála váikkuhus máilmmi lundui, ekonomiai, olbmuid dearvvasvuhtii ja dálkkádatnuppástussii.
Eanaspáppa luonddu máŋggahámatvuođa dorvvasteapmi gáibida buohkain doaimmaid ”, ságadoalli Klemetti Näkkäläjärvi gávnnaha.
Ságastallama bohciidahtii maid artihkkal 8(j)-bargojoavkku ruhtadeapmi.
Guhkálaš ságastallamiid maŋŋá riikkaidgaskasaš artihkkal 8(j)-bargojoavkku bušeahtta váldojuvvui oassin oppa soahpamuša bušeahta. ”
Dát lea hui dehálaš mearrádus.
Ovdal buot soahpamušoassebealit eai leat ruhtadan riikkaidgaskasaš 8(j)-bargojoavkku.
Artihkkal lea guovddáš oassi biodiversitehtasoahpamuša ja buot stáhtain lea ovddasvástádus eamiálbmogiid árbevirolaš dieđu dorvvasteamis.
Mearrádus buktá maid jotkkolašvuođa ja buktá buorebut ovdan riikkaidgaskasaš oktavuođa čatnašumi eamiálbmogiid vuoigatvuođaid dorvvasteapmái ”, sámedikki delegáhtat Näkkäläjärvi, Tapiola ja Heikkuri illudit ovttanjálbmái.
Biodiversitehtasoahpamuša hálddahusčálli Braulio Ferreira de Souza Dias muitaleamen biodiversitehta suodjaleami mearkkašumis
Čoahkkimis gieđahallojuvvui maid biodiversitehta dilli.
Fuolastahtti lea, ahte biodiversitehta gefo ain, erenomážit mearraluondu ja korállaoazit.
Čoahkkimis dohkkehuvvojedje guokte ođđa viiddes árktalaš mearraguovllu mearraluondduset dáfus mávssolaš guovlun.
Mielde leat juo ovdal nammaduvvon ovcci Ruošša guovločáziid mávssolaš guovllu. ”
Oassebeallečoahkkimis lea ságastallon viidát maid biodiversitehta ja dearvvasvuođa gaskasaš oktavuođas.
Afrihkás bohciidan ebola-kriisa lea dahkan ášši hui áigeguovdilin. ”
Lea buorre, ahte biodiversitehtasoahpamuša oktavuođas lea giddejuvvon fuopmášupmi dearvvasvuođa ja luonddu gaskasaš oktavuhtii.
Eamiálbmogat, mat ellet luonddus, leat vuosttas indikáhtorat muitaleamen luonddu dilis, dasgo luondduroasut nugo dálkkádatnuppástus čuhcet eanemus aiddo daidda, ja álbmogiid buresveadjin lea čatnagasas luonddu máŋggahámatvuhtii ja buhtisvuhtii ”, Klemetti Näkkäläjärvi deattuha.
COP 12-čoahkkima váldotemá lei biodiversitehta ja suvdilis ovdáneapmi.
Stuorra hástalussan lea, mo biodiversitehta suodjaleapmi váldojuvvo oassin ON:a suvdilis ovdáneami ja geafivuođa geahpedeami ulbmiliid.
Suopma lágidii guokte dáhpáhusa oassebeallečoahkkima oktavuođas, main bohte ovdan maid eamiálbmogiid vuoigatvuođat.
Vuosttas dáhpáhus gieđahalai Eurohpa Ruoná avádaga oktasašbarggu ja birassuodjaleami mearkkašumi ráfis.
Ruoná avádat johtá Eurohpa čađa Jiekŋamearas Gaskamerrii.
Oppa Suoma nuortarádjá gullá Ruoná avádahkii ja sámediggi oassálastá maid Ruoná avádaga oktasašbargui.
Riikkabeaialmmái Pekka Haavisto ja sámedikki ságadoalli Klemetti Näkkäläjärvi.
” Oassebeallečoahkkin lea dehálaš dáhpáhus, dasgo eamiálbmogiin lea duođalaš vejolašvuohta váikkuhit.
Dasge lea iežas váikkuhus, ahte sámit oidnojit čoahkkinbáikkiin.
Lassin čoahkkimat addet vejolašvuođa fierpmáiduvvat ja jurdagiid sáhttá lonuhit viidásabbotge luonddusuodjaleamis ja buohkaide oktasaš luonddu dilis sihke eamiálbmogiid ja sámiid vuoigatvuođain ”, Nilla Tapiola ja Pertti Heikkuri deattuheaba.
Čuovvovaš biodiversitehtasoahpamuša oassebeallečoahkkin COP 13 mearriduvvui ordnejuvvot Meksikos Los Cabosa gávpogis skábmamánus 2016.
Meksiko vuovdala čalbmáičuohcci vugiin čuovvovaš COP 13 – oassebeallečoahkkima. ”
Meksiko hálida lágidit čuovvovaš oassebeallečoahkkima, dasgo Meksiko luonddu máŋggahámatvuohta lea hui rikkis.
Meksiko lea čatnasan suvdilis ovdáneapmái ja biodiversitehta suodjaleapmái.
Dálkkádatnuppástusa caggan ja biodiversitehta dili fuotnáneapmi leat áššit, maid galgá dikšut dalán.
Biodiversitehta stuorámus áitta lea geafivuohta, ” ministtar Abud muitalii dieđihandilálašvuođas 15.10.2014 Meksiko birassuodjalanulbmiliin.
Čoahkkima buot mearrádusat gávdnojit
biodiversitehtasoahpamuša siidduin
Sámeoahpahusa skuvlenprošeavtta álggaheapmi sirdása guovvamánnui 2015
Sámedikki ja Giellagas - instituhta ordnen sámeoahpahusa bargiid skuvlejumi vuosttaš lagasoahpahusa beaivvit sirdásit guovvamánnui 2015.
Sámegielat giellalávgun skuvllas – mo doarjjun iežan giela ja kultuvrra oahpahusas – skuvlejupmi galggai álgolaš plána mielde álggahuvvot álgi skábmamánu beallemuttus.
Skuvlejupmi lea vuosttažettiin fikkahuvvon vuođđooahpahusa sámegiela ja sámegiel luohkáid oahpaheaddjiide, muhto skuvlejupmái besset maid sámi smávvamánáid bajásgeassima bargit, logahaga sámegiela oahpaheaddjit ja sámi fidnooahpahusa oahpaheaddjit.
Sámedikki skuvlen- ja oahppomateriáladoaimmahat koordinere skuvlejumi ja hálddaša stáhtadoarjaga.
Bargobádjebeivviid áigge buvttaduvvo girjjálaš materiála, man vuođul almmuhuvvo prošeavtta loahp-pabuvttan sámeoahpahusa idea- ja bagadallangirji.
Skuvlejupmi mii gieđahallá sámi giellalávguma oahpahusas, doarju sihke eatnigiel ja eará oahppiidge go eatnigielagiidda addojuvvon sámegielat oahpahusa.
Sámeoahpahus pedagogalaš gárggiidahttin mearkkaša ee. oahpaheaddjiid fidnodáidduid buorideami nu ahte sii máhttet buorebut go ovdal váldit oahpahusas vuhtii gielalaččat ja kultuvrralaččat heterogenalaš oahppiid joavkku.
Juohke oahppi galggašii oažžut skuvllas buriid vejolašvuođaid buoridit iežaset sámegiela máhtu ja bajásšaddat iežaset kultuvrii.
Skuvlejumi figgamuššan lea addit oahpaheaddjiide vejolašvuođa sámegiela ealáskahttimii skuvlenbarggus, fállat sidjiide barggildanarena ja gaskaomiid ovddidit giellalávgunoahpahusa geavatlaš skuvlabarggus.
Skuvlejumi ulbmilin lea oččodit čavgadabbo dieđuidlonohallangeavadiid ja lasihit oahpahusbargiid dieđu daid sámeoahpahusa vejolašvuođaid geavadis maid láhka addá.
Riikkaidgaskasaš filbmafestivála Greenland Eyes boahtá Supmii Davviriikkaid turnees skábmamánus.
Greenland Eyes - filbmafestivála buktá Ruonáeatnama ivnniid, jienaid ja dovdamušaid Anára Sajosii skábmamánu 20.–24. beivviid 2014.
Greenland Eyes lea máilmmi stuorámus Ruonáeatnamii gulavaš festivála.
Dat buktá ovdan filmmaid, mat ovddastit sierra genreid ja sierra áigodagaid.
Oktasaš filmmaide lea dat, ahte dat muitalit midjiide juoiddá dálá Ruonáeatnamis.
Festivála vuosttas jagi 2012 filmmain návddašuvvui Berliinis.
Dán jage filmmaid mearri lea lassánan nu olu ja beroštupmi leamašan nu viiddis, ahte ovtta gávpoga sajis festivála johtá dál buot Davviriikkaid.
Borgemánus Ruonáeatnamis álgán festiválaturnee lea ovdal Suoma geargan juo Dánmárkui, Fearasulluide, Islándai ja Ruŧŧii.
Filmmat čájehuvvojit Sámekulturguovddáš Sajosa auditorios.
Maŋimuš filmma loahpas lea maiddái gažaldat - vástádus – sessio bagadalliin.
dmu 17.30 Camera Borealis & Kaamosjazz konsearta Guhkkin Davvin – Mátki lundui govaiguin ja šuoŋaiguin.
Marie Hélène Cousineau ja Madeline Ivalu) Bileahtaid filmmaide sáhttá oastit Sajosa infos Sajosa rabasáigge ja maiddái neahttagávppis www.lipputoimisto.fi.
Dan lassin dat vuvdojit diimmu ovdal juohke filmma álgima uvssa luhtte.
Kaamosjazz-konseartta bileahtaid sáhttá oastit bileahttadoaimmahagas www.lipputoimisto.fi dahje Sajosa infos rabasáigge.
Dan lassin dat vuvdojit diimmu ovdal dáhpáhusa álgima uvssa luhtte.
Festivála áigge Sajosa váldofeaskáris lea oaidninláhkai čuovgagovvačájáhus ISI.
Sámediggi doarju Ilo 169-soahpamuša ratifiserema
Čoahkkimis ledje eret golbma ovddasteaddji.
Anu Avaskari ja Pentti Valle guđiiga mearrádussii sierra oaivila.
Sámediggi lea ráđđádallan čakčamánu loahpa rájes ráđđehusa evttohushápmosis eamiálbmot- ja čeardaálbmogiid guoski Ilo 169-soahpamuša ratifiseremis vuoigatvuohta- ja eana- ja meahccedoalloministeriijaiguin.
Ráđđádallamat joatkašuvve 28.10.2014 rádjai.
Sámedikki ráđđádallin ledje sámedikki ságajođiheaddji Klemetti Näkkäläjärvi, I várreságajođiheaddji Tiina Sanila-Aikio ja II várreságajođiheaddji Heikki Paltto.
Dievasčoahkkin dohkkehii soahpamuša ratifiserenáššebáhpáriidda lakton čilgehusa, mii guoská erenomážit soahpamuša artikla 14.
Artikla 14 gieđahallá eatnamiidda ja čáziide gulavaš vuoigatvuođaid.
Ráđđehusbellodagat leat dohkkehan čilgehusa ja ráđđehusa evttohusa vuođustusaid.
Ráđđehusa evttohus Ilo 169-soahpamuša ratifiseremis addo riikkabeivviide vejolaččat skábmamánu álggus.
” Čakča leamašan hui hohpolaš ja ráđđádallamat leat gáibidan olu ja ráđđádallamat leamašan nu sámedikki ja stáhta gaskkas go maiddái stáhtaráđi sistege.
Ságajođiheaddjit ráđđádalle gitta loahpa rádjai oažžun dihte sámiide nu buori ráđđádallanbohtosa go vejolaš.
Soahpamuša ratifiseremis lei gažaldat árvvuin, sámiid historjjás, sámekultuvrra árbevieruin ja eandalitge sámekultuvrra boahttevuođas.
Mearrádus leamašan sihkkarit máŋgga sámediggelahttui váttis, nu maiddái munnjege.
Iežan oaidnu dasa, ahte mearridin várrugasat ávžžuhit dievasčoahkkimii soahpamuša ratifiserema vuođđuduvai maŋimuš muttus ožžojuvvon lasáhusaide čilgehussii ja ráđđehusa evttohusa vuođustusaide, mat addet buori vuođu soahpamuša ollašuhttimii.
Jáhkán, ahte Ilo-soahpamuša ratifiseren fállá vejolašvuođaid dasa, ahte sámemánát ja nuorat besset šaddat ráfis almmá vaššiságaid ja vealaheami haga, hállat sámegiela ja bargat sámeealáhusaiguin dálá buoret máilmmis ” ságajođiheaddji Näkkäläjärvi vuođustallá.
Ráđđádallamiid maŋimuš muttus čilgehussii láidehusoassái lasihuvvui teaksta, mas Suoma stáhta dovddasta, ahte sámiin leat iežaset kultuvrra, vuoigatvuođaid ja historjjá guoski áddejumit sámiid ruovttuguovllu hápmašuvvamis, návddašeamis, guovllu oamasteamis ja hálddašeamis.
Soahpamuša ratifiserema eavttut eai lean sámiid dáfus vuordámušaid miel, muhto dát lea áidnalunddot vejolašvuohta.
In jáhke, ahte livččiimet sáhttán beassat buoret ráđđádallanbohtosii.
Jos sámediggi livčče ratifiserema hilgon, vejolašvuohta livčče vejolaččat manahuvvon sohkabuolvvaid áigái.
Lea hui dehalaš, ahte čilgehusas Suoma stáhta čatnasa ollašuhttit Ilo 169-soahpamuša geatnegasvuođaid dievasmearálaččat ” II várreságajođiheaddji Heikki Paltto muitala.
” Munnje lei dehaleamos, ahte sámediggi mearridii stuorra jienaid eanetloguin ja sámediggi čájehii fámu ja dáhtu ovddidit sámiid vuoigatvuođaid.
Ilo 169-soahpamuš lea hui dehalaš maiddái nuortalaččaide ja nuortalaččaid giličoahkkin leamašan fárus soahpamuša ratifiserenproseassas ja nuortalaččaid vuoigatvuođat leat dovddastuvvon čilgehusas.
Jáhkán, ahte soahpamuša ratifiseren nanne nuortalaččaid giličoahkkima sajádaga. ”
” Sámiide lea hui dehalaš, ahte čilgehusas čatnasuvvo dasa, ahte ovddiduvvojit eamiálbmotvuoigatvuođat.
Suopma čatnasa maiddái árvvoštallat soahpamuša ollašuhttima ovttasráđiid sámedikkiin.
Lea hui dehalaš, ahte čilgehusas Suoma stáhta dovddasta, ahte Suopma joatká barggu sámiid eamiálbmotvuoigatvuođaid ollašuhttima dihte sihke soahpamuša mearrádusaid ja geatnegasvuođaid dievasmearálaš ollašuhttima várás ovddidemiin láhkaásaheami ja hálddahusa ovttasráđiid sámedikkiin. ”
ságajođiheaddji Näkkäläjärvi muitala duhtavažžan.
” Dát lea ođđa álgu Suoma stáhta ja sámedikki gaskavuođain ja maiddái ođđa álgu sámediggái.
Mearrádusa mielde geahččagoahtit vássán áiggis boahttevuhtii ja fállat boahttevaš sámebuolvvaide ja sámediggái dálá buoret vejolašvuođaid doaibmat ja bajásdoallat iežamet kultuvrra.
Ovttas sámediggelága ođastusain dát sámediggi ja stáhtaráđđi addet buori árbbi boahttevaš buolvvaide ” ságajođiheaddjit namuhit duhtavažžan.
” Vaikke ráđđehusbellodagat leat soahpamuša ratifiseremis ovttamielalaččat, sámedikki bargu soahpamuša ratifiserema beales ii noga dása.
Sámediggi galgá ráhkkanit máŋggaid váljagoddegullamiidda ja gohcit beaktilit ovdduidis, vuoi soahpamuša ratifiseremii livčče riikkabeivviid viiddis doarjja ” várreságajođiheaddjit Sanila-Aikio ja Paltto guorahallaba jo boahttevaš hástalusaid.
Sámedikki čoahkkima mearrádusat
Sámediggi mearridii, ahte boahttevuođas sámedikki čoahkkimat striimejuvvojit interneahtas.
Vuolggahusat sámedikki almmolaš čoahkkimiin leat čuovvumis interneahtas njuolggosáddagin.
Evttohusa sámedikki čoahkkimiid striimemis lea bargan sámedikki nuoraidráđđi. ”
Dál juksat striimema bokte maiddái Anára olggobealde ja sámiid ruovttuguovllu olggobealde ássi sámiid ja čoahkkimiid čuovvun álkidahtto.
Striimen lasiha sávvamis dieđu sámedikki doaimmas viidásabbotge ” ságajođiheaddji Klemetti Näkkäläjärvi kommentere mearrádusa.
Loahppaáššebábir merkejuvvui čoahkkimis diehtun. ”
Loahppaáššebáhpáris stáhtat nannejit čatnasumi ON:id eamiálbmotjulggaštusa ollašuhttimii.
Dát dárkkuha dan, ahte ON:id eamiálbmotjulggaštusas lea šaddamin ain eanet čadni áššebábir riikkaidgaskasašpolitihkalaččat ja maiddái juridihkalaččat ” Tiina Sanila-Aikio čilge.
Sámedikki čoahkkin ráhkkanii sámediggelága fápmuiboahtimii.
Sámediggelága ođastus vejolaččat boahtá fápmui jagi 2014 loahpas dahje 2015 álggus.
Lága sirdásanáiggit sáhttet doalvut dasa, ahte válgalogahallama dievasmahttima vuigengáibádusgieđahallan dáhpáhuvvá hui johtilis áigetávvaliin.
Ođđa lága mielde vuigengáibádusat válgalogahallama dievasmahttimis dahkkošedje sámedikki čoahkkimii (26 §).
Válgalogahallama ja vuigengáibádusmeannudeapmi sáhttet eaktudit stivrras ja dievasčoahkkimis badjelmearálaš čoahkkimiid ja čoahkkimiid johtilis čoahkkái bovdema.
Vuigengáibádusaid galgá gieđahallat daid luonddu dihte hui johtilit, ammes ohcciid vuoigatvuohtadorvu gártta vára vuollái.
Dan dihte čoahkkin mearridii rievdadit sámedikki bargoortnega 56 § nu, ahte dálá 10 beaivve sajis čoahkkima áššelisttu galggašii sáddet sámediggelahtuide maŋimustá 7 beaivve ovdal čoahkkima.
Nuppástus ii eretváldde dan vejolašvuođa, ahte čoahkkinbovdehusaid ja áššelisttuid ii sáhtášii sáddet dán árat.
Jagi maŋimuš sámedikki čoahkkin dollo juovlamánus.
Dalle áššelisttus lea ee. sámedikki bušeahtta-doaibmaplána dohkkeheapmi jahkái 2015.
Sajosa klubieahket fas juovlamánus
Sajosa klubieahkeda plánemat leat fas jođus ja njeallját klubieahkeda ávvudat bearjadaga 12.12.2014 diibmu 20.00 rájes.
Lávddi ala leat lohpidan ee. Out of the Woods, Aila-duo, Ravggon, Tiina Aikio ja Tony Brandtberg, Janne Lappalainen ja Katri Kittilä sihke Ánnámáret Ensemble. Go oaidná earáid lávddi alde, de sáhttá alddisge buollát mokta loaiddastit.
Dalle oažžu gii beare gorgŋet lávddi ala ja geahččalit geasuhit guldaleaddjiid beallásis.
Dárbbu mielde oažžu restoráŋŋa Lyemes juoidá njálmmeguvlui.
Klubieahkeda jođiheaddjin lea Sohkaršohkas dovddus jođihanbárra Heli Huovinen ja Aslak Paltto.
Bileahttavuovdin Sajosis álgá diibmu 20.00 ja bileahtta klubieahkedii máksá 10 e.
Bileahttaid sáhttá oastit maid ovddalgihtii Sajosa infos.
Klubieahkeda lágidit: Sajos, Sámemusihkkaguovddáš, Sámi oahpahusguovddáš ja Restoráŋŋa Lyeme.
Sámedikki nuoraidráđđi joatká guovtte mearreáigásaš ofelačča ohcanáiggi
Sámedikki nuoraidráđđi joatká guovtte mearreáigásaš ofelačča ohcanáigge 14.11.2014 rádjai.
Ofelaččaid bargun lea plánet ja válmmaštallat sámiid birra Ofelaš-materiálaid skuvlagalledemiid várás ja maiddái galledit Lappi skuvllain muitaleamen sámiin gárvánan materiálaid mielde.
Barggu ceavzilis dikšuma veahkehit sámegiela dáidu, sámekultuvrra dovdan ja - skuvlejupmi, buorit gulahallan- ja ovdanbuktindáiddut, buorit ADG-dáiddut sihke nákca bargat iešráđálaččat ja ovttas nuppiin ofelaččain.
Vuođđobálkká lassin máksojuvvo 24 %:a sámeguovllu lassi ja bargovásáhusa mielde mearrašuvvet ahkelasit.
Geavahuvvon dujiid vuovdin ja duodjemárkanat Sajosis juovlamánu 12.–13. beaivve 2014
Sámi Duodji ry lágida ovttasbarggus sámedikki nuoraidráđiin ja Sámekulturguovddáš Sajosiin duodji- dahjege sámedujiid kirppisa ja márkaniid Anáris Sajosis 12.12–13.12.2014.
Nubbái dárbbašmeahttun gákti, joavdelas solju, beallječiŋat dahje mii beare eará duodji sáhttá leat dehálaš dutnje.
Lassin sáhtát gávdnat duodjemateriálaid, ovdamearkan liinniid / gággásiid, láiggiid, silkkiid, náhkiid ded..
B áikki alde lea maiddái oktasašbeavdi, gosa sáhttá buktit vuovdimassii ovttaskas dávviriid, juos iežas beavdái eai gávdno doarvái gálvvut vuovdinláhkai.
Vuovdimiid oktavuođas Sajosis loaiddasta vuohčulaš Tiina Aikio čuojaheaddjiinis Tony Brandtbergiin dmu 14.00.
Muitte, nuppi dušši dávvir lea nubbái erenomáš ja retro lea dál otná málle !
Lávvardaga lea vuorus márkanbeaivi ja vuovdit čoahkkanit Sajosa váldofeaskárii miehtá sámeeatnama.
Márkanat leat buorre báiki oahpásmit sámeduoji maŋimuš ođđa ideaidda ja oastit juovlaskeaŋkkaid.
Márkaniid áigge dmu 13.00 loaiddasta folk-rock davvisámegillii lávlu Ravggon.
Maiddái mánát leat buresboahtin márkaniidda !
Bájis duddjojuvvo árbevirolaš materiálain šelggon.
Márkaniid áigge Restauráŋŋa Lyemes lea fállun márkanbiebmu uhcit ja garrasut nealgái.
Vel geargá almmuhit vuovdin kirppisii dahje márkaniidda !
Lassidieđut ja almmuheamit:
Geavahuvvon dujiid vuovdin lágiduvvo bearjadaga 12.12. dmu 12–17 Boađe geahčadit erenomáš gávdnosiid !
Báikki alde lea maiddái oktasašbeavdi, gosa sáhttá buktit vuovdimassii ovttaskas dávviriid, juos iežas beavdái eai gávdno doarvái gálvvut vuovdinláhkai.
Riikkaidgaskasaš sápmelašseminára sáhttá čuovvut Interneahtas
Eurohpa Ráđđi, sámedikkit ja olgoriikkaministeriija lágidit seminára ” Sápmelaččat – álbmot, kultuvra ja gielat ja Eurohpa Ráđđi ” sámekulturguovddáš Sajosis 28.11.2014.
Seminára striimejuvvo eaŋgalsgillii čujuhusas
Seminára sáhttá maŋŋá čuovvut maiddái davvisámegielat ja suomagielat vurkkohussan.
Seminára dárkkuhussan lea lasihit diđolašvuođa sápmelaččain, ovddidit utnolašvuođa ja máŋggahápmásašvuođa sihke lasihit diđolašvuođa Eurohpa ráđis ja dan orgánain.
Seminára lea Eurohpa Ráđi pilohttafidnu, mas lasihuvvo Eurohpa Ráđi sierra gohcinorgánaid ovttasbargu ovtta temá, dán dáhpáhusas sápmelaččaid guoskevaš áššiid gieđahallamis.
Seminára lea áidnalunddot ja addá virgeoapmahaččaide, gohcinorgánaidda ja sámedoaibmiide vejolašvuođa gulahallamii ja juogadit buriid vásáhusaid ja geavadiid olmmošvuoigatvuođaid ollašuhttima várás.
Seminára iđitbeaivve prográmmas temán leat Eurohpa Ráđi soahpamušat ja soahpamušaid ollašuhttima gohcin.
Iđitbeaivi joatkašuvvá geahčalmasain sápmelaččaid gielalaš vuoigatvuođaide ja sámegiela virtuála- ja gáiddusoahpahussii.
Eahketbeaivi joatkašuvvá sámenuoraid vuoigatvuođaid gieđahalli osiin.
Sámenuorat Ruoŧas, Norggas ja Suomas ságastallet sámenuoraid vejolašvuođain čuovvut árbevirolaš eallinvuogi, smávit sámegielaid ja kulturjoavkkuid dilis ja sámekultuvrra doalaheamis gávpogiin sihke sápmelaš seksuálavehádagaid vuoigatvuođain.
Seminára nohká jorba beavddi ságastallamii sápmelaččain medias.
Seminára áigge gullat árbevirolaš ja modearna sámemusihka ja semináraoassálastiin lea vejolašvuohta oahpásmuvvat árbevirolaš sámeduodjái.
Vehádatrápmasoahpamuša temáhtalaš kommentárat
Guovlluid ja vehádatgielaid guoski soahpamuš
Guovlluid ja vehádatgielaid guoski Eurohpalaš vuođđogirji
Riikkaidgaskasaš olmmošvuoigatvuohtaorgánaid ávžžuhusat Supmii
Seminára striimejuvvo eaŋgalsgillii čujuhusas sogku.
Guovlluid ja vehádatgielaid guoski Eurohpalaš vuođđogirji (Finlex)
Riikkaidgaskasaš olmmošvuoigatvuohtaorgánaid ávžžuhusat Supmii (Sámediggi)
Sámedikki stivrra čoahkkima mearrádusat
Čoahkkima áššelisttás ledje nammadeamit ja erenomážit sámiid gielalaš vuoigatvuođaide gulavaš áššit.
Stivra mearridii, ahte sámediggi ohcá ruhtadeami vuoigatvuohtaministeriijas, oahpahus- ja kulturministeriijas sihke Eurohpa sosiálafoanddas (ESR) sámi giellalága ollašuvvama guoskevaš čielggadanbarggu várás.
Sámi giellalága mielde sámediggi galgá addit válgabajiid mielde čilgehusa sámi giellalága ollašuhttimis sihke sámiid gielalaš vuoigatvuođaid ollašuvvamis ja ovdáneamis.
Sámi parlamentáralaš ráđđi (SPR) ollašuhtii Sámi Giellagáldu – prošeavtta, mii nogai 30.6.2014.
Sámediggi jođihii prošeavtta.
Prošeavttas ovddiduvvojedje sámi giellaovttasbargu, giellagáhtten ja terminologiijabargu.
Prošeavtta áigge Giellagáldu gávnnahuvvui hui dárbbašlažžan ja beaktilin, mas galggašii ráhkadit bissovaš orgána.
Fásta ruhtadeapmi sámi giellaovttasbarggu ovddideapmin ii goittotge gávdnon prošeavtta áigge.
SPR lea mearridan, ahte Giellagáldui ohccojuvvo joatkkaruhtadeapmi Interreg-ruđain ja dán prošeavtta olis ráhkaduvvo bissovaš málle ja ruhtadeapmi sámi giellaovttasbargui.
Sámedikki stivra barggai prinsihppamearrádusa oassálastimis ođđa prošeaktaruhtadeami ohcamii Sámi Giellagáldui Interreg Davvi 2014–2020 prográmmas ja mearridii doaibmat prošeaktaruhtadeami ohccin.
Sámediggi gieđahalai sámi giellalága ollašuhttima rekryteremis ja giellamáhtu čielggadeami rekryterendiliin go bálkáhuvvojit bargit, geaid bargun lea doaibmat sámegielat áššehasbálvalus-, dikšun- dahje oahpahusbargguin.
Sámediggi lea ožžon oktavuođaváldimiid sápmelaččain ahte virgehálddašeaddjiid giellamáhttu ii vealttakeahttá dárkkistuvvo eaige buot sámegielat bargguide válljejuvvon olbmot máhte doarvái sámegiela, vuoi sáhtášedje bálvalit sámegillii.
Sámedikki bargun lea čuovvut sámi giellalága mielde sámi giellalága ollašuhttima ja bargat evttohusaid váilevuođaid divvuma várás.
Hástalussan lea, ahte buot sámegielain ii leat vejolašvuohta gielladutkosiidda.
Sámediggi mearridii evttohit sámiid ruovttuguovllu gielddaide ja virgeoapmahaččaide ahte dat čielggadivčče jearahallama oktavuođas ohcci njálmmálaš sámegiela máhtu sámegielat bargguide ohcaleaddji ohcciid oasil.
Jearahallamis galggašii geavahit dárbbu mielde veahkkin sámegiela ámmátolbmuid.
Länsman lea ovddastan sámedikki ovttastusa stivrras maiddái dán bajis.
Stivra mearridii evttohit bargo- ja ealáhusministeriijai ahte Interreg Davvi 2014-2020-prográmma Sápmi hálddahuskomiteai boađášedje fásta lahttun Heikki Paltto, Nilla Tapiola ja Anna Morottaja sihke várrelahttun Anna Näkkäläjärvi-Länsman, Ulla Magga, Veikko Feodoroff.
Interreg Sápmi-prográmmas ruhtaduvvojit sámiid rájáid rasttildeaddji ovttasbargu ja sámekultuvrra doarju prošeavttat.
Sámedikki stivra evttoha dievasčoahkkimii, ahte dat merke diehtun soabadansoahpamuša Juha Guttormiin.
Soabadansoahpamuša eavttuid mielde oassebealit vástidit ieža iežaset riektegeavvangoluin ja Juha Guttorm geassá eret iežas váidalusa Davvi-Suoma hálddahusriektái eretcealkimis.
Sámediggi lea lágidan maŋimuš jagi 2010 álbmotbeaivve ávvudeami.
Stivra nammadii bargojoavkku válmmaštallat álbmotbeaivve ávvudeami.
Sámediggi álggahii ráhkkaneami riikkabeaiválggaide ja boahttevaš ráđđehusprográmmaráđđádallamiidda válmmaštallamiin bealiváldimiid ja duogášmuittuhančállagiid bellodagaid ja ráđđehusráđđádalliid atnui.
Sámedikki stivra čoahkkana čuovvovaš háve juovlamánus.
Jagi maŋimuš sámedikki dievasčoahkkin lágiduvvo juovlamánu loahpabealde.
Sámediggi almmuha ohcanláhkai sámemusihkkaguovddáža mearreáigásaš plánejeaddji sadjásašvuođa
Sámedikki čoahkkin čuovvunláhkai interneahtas
Sámedikki jagi maŋimuš čoahkkin dollojuvvo 22.12.2014 Anáris, Sajosis diibmu 9.00.
Njuolggo interneahttasáddaga čoahkkimis sáhttá čuovvut čujuhusas
Sáddagis gullat čoahkkinsáles hállojuvvon giela.
Sámedikki čoahkkimis sáhttá geavahit anáraš-, nuortalaš- ja davvisámegiela sihke suomagiela.
Interneahttasáddagii ii dán muttus ožžojuvvo dulkon sierra gielaid gaskkas.
Čoahkkima álggus sámedikki ságadoallit buktet ovdan geahčastaga iežaset ja stivrra doibmii dáhpáhusain, mat leamašan ovddit dievasčoahkkima maŋŋá.
Čoahkkima áššelisttus lea sámedikki doaibmaplána-bušeahta dohkkeheapmi jahkái 2015.
Áššelisttus leat maid dieđihanáššit sihke várrelahtu nammadeapmi sámedikki nuoraidráđđái.
Njuolggo interneahttasáddaga čoahkkimis sáhttá čuovvut čujuhusas http://sogku.fi/live.
Sámedikki čoahkkin dohkkehii bušeahta jahkái 2015
Sámedikki čoahkkin čoahkkanii jagi maŋimuš čoahkkimii 22.12.2014.
Sámedikki čoahkkin dohkkehii jagi 2015 bušeahta.
Aitosaš doaimma boađut leat 2,738 miljovnna euro.
Sámedikki válggaid bušeahtta lea 250 000 euro.
Sámedikki aitosaš doaimma goluin 47 % leat bargoveahkagolut.
Politihkalaš doibmii ja čoahkkimiidda lea várrejuvvon 11 % aitosaš doaimma bušeahtas.
Láigogolut leat 21 % bušeahtas.
Eará golut leat 21 % mat sisttis dollet ee. hálddahusgoluid.
Sámedikki aitosaš doaimma ruhtadeamis 78 % boahtá vuoigatvuohtaministeriijas, 4,8 % oahpahus- ja kulturministeriijas, 15 % lea vuoigatvuohtaministeriija láigodoarjja ja 2,2 % leat iežas doaimma boađut.
Sámedikki sierranasprošeavttaid boađut ja golut leat 391 000 euro.
Sajosa bálvalanovttadaga bušeahtta lea 1,267 miljovnna euro.
Bušeahttajagi boahtun ja stáhtadoarjjan lea árvvoštallon oppalaččat 6,615 miljovnna euro.
Sámedikki bušeahtas boađut leat 9,36 % eanet go jagi 2014 bušeahtas.
Boađuid lassáneapmi boahtá váldoáššis sámedikki válggain ja daid sierranasruhtadeamis.
Sámedikki hálddahusa ja iežas doaimma njunušulbmilin ásahuvvojedje sámedikki bargoortnega ođasmahttin ja bargoveahkahálddahusa ovddideapmi.
Sámediggi dohkkeha bušeahttajagi sohkabuolvaprográmma sihke lágida sámiid servvolašvuođa doarju, sámekultuvrra mieldásaš sámiid álbmotbeaivve ávvudeami 6.2.2015 Anáris ja ávvudeapmi maiddái striimejuvvo.
Dievasčoahkkin dohkkehii lassin dárkilis sektorguovdasaš ulbmiliid ja daid bušeahtaid ee. ovddugohcima, gielalaš vuoigatvuođaid, sierranasprošeavttaid ja Sajosa bálvalusovttdaga oasil.
Sámedikki čoahkkima internetvuolggahusa čuvvo 179 geahčči.
Sámedikki stivrra jagi vuosttas čoahkkin
Sámedikki stivra doalai jagi vuosttas čoahkkima telefončoahkkimin 12.1.2015.
Čoahkkima áššelisttus lei boazodoalu guoski guovtte cealkámuša dohkkeheapmi.
Lappi GUVI lea bivdán áššis cealkámuša sámedikki lassin sierra virgeoapmahaččain ja organisašuvnnain.
Sámediggi lea ožžon jagi 2012 vuosttas evttohusa guovllu sámiin bálgosa juohkimis.
Sámediggi lea gullan cealkámuša válmmaštallamis Neakkela bálgosa badjeolbmuid ja vuhtiiváldán bálgosa osolaččaid addin cealkámušaid Lappi GUVI:i loahppačavččas 2014 ordnejuvvon osolaččaid čálalaš gullamis.
AHR lea čovdosis gávnnahan, ahte bálgosa juohkin lea lágalaš ja sihkkarastá boazodoallolágas bálgosa bargun ásahuvvon geatnegasvuođaid.
Boazodoallolága 7 § mielde bálgosa bargun lea ee. fuolahit das, ahte bálgosa osolaččaid bohccot dikšojuvvojit bálgosa viidodagas ja ahte bálgosa osolaččaid boazodoallobarggut bohtet bargojuvvot.
Sámediggi lea gieđahallan cealkámušas Neakkela bálgosa mearrádusa ja dan váikkuhusaid sámedikki lágas ásahuvvon bargguid, sámekultuvrra, sámiid kollektiivvalaš vuoigatvuođaid ja sámiid vuoigatvuođasajádaga perspektiivvas.
Sámediggi guorahalai bálgosa mearrádusa danláhkai, mo bálgosa dahkan mearrádus sihkkarastá sámiid vuođđolágalaš ja riikkaidgaskasaš soahpamušain dáhkidan vuoigatvuođaid.
Neakkela bálggus lea juohkásan siskkáldasat bálgosa olles doaibmaáigge guovtte oassái, mátta ja davvi oassái.
Bálgosa davvioasis boazodoallu ollašuhtto sámekultuvrra árbevieruid mielde siidavuogádaga vuođul ja boazodoalus lea guovllu sámekultuvrra ja sámegiela bajásdoalli ja doarju mearkkašupmi.
Goappat guovllus leat iežaset boazodoallomállet, guohtoneatnamat, miessemearkungárddit ja bálgosa mátta- ja davvioasi bohccot lohkkojit sierra.
Bálggus ii leat boazodoalu dáfus oktilaš muhto juohkásan guovtte sierra oassái.
Boazodoaluin leat bastán bargat ceavzilit guktuid guovlluin ja bálggus lea bastán doaibmat hálddahuslaččat ovttas, daningo bálgosa siskkáldas guohtoneanarádjá ja bálgosa mearrádusat leat gudnejahtton.
2000-logu álgojagiid rájes mátta guovllu badjeolbmot leat boahtán davvioasi guohtoneatnamii juohke dálvvi.
Davvioasi badjeolbmot leat bargan áššis rihkusalmmuhusaid ja bálggus lea bargan mearrádusaid, mas dat lea eaktudan mátta guovllu badjeolbmuid doalvut bohccuideaset iežaset guohtoneatnamiidda.
Bálgosa mearrádusat eai leat gudnejahtton ja guohtoneanarihkkumušat leat joatkašuvvan goittotge logi jagi áigge.
Sámediggi válddii cealkámušas vuhtii Neakkela bálgosa dahkan lágalaš mearrádusa, Lappi GUVI doaibmaválddi, Suoma sisriikkalaš ja riikkaidgaskasaš geatnegasvuođaid sámiid ektui ja boazodoallolágas bálgosii ásahuvvon bargguid ja gávnnahii, ahte Neakkela bálgosa dahkan mearrádus suddje sámiid vuođđolágalaš kulturhámi ja lea Suoma vuođđolágas dárkkuhuvvon álbmotlaš ja Suoma olmmošvuoigatvuođaid mieldásaš riikkaidgaskasaš geatnegasvuođaid mielde.
Sámediggi doarju Neakkela bálgosa mearrádusa ja evttoha, ahte GUVI nanne bálgosa juohkima ja bálgosiid rájáid Neakkela bálgosa mearrádusa mielde.
Sámediggi čujuhii cealkámušas maiddái AHR:a čovdosii Mäntyjärvi bálgosa rájáid nannemis, mas AHR addá mearkkašahtti deattu bálgosa iežas mearrádussii.
Sámedikki áddejumi mielde boazodoalu sivat eaktudit bálgosa juohkima bálgosa mearrádusa gáibidan vugiin.
Sámediggi attii cealkámuša eana- ja meahccedoalloministeriijai hápmosis gumpenáli dikšunplánan.
Sámedikki oainnu mielde sámiid ruovttuguovllus máŋgga sierra riikka viidodagas ealli gumppiid suodjaleami galggašii ordnet stáhtaid ja sámedikkiid gaskasaš ovttasbargguin ja oktasaš dikšunplánain.
Sámediggi evttoha oktasaš spirekomišuvnna vuođđudeami Suoma, Ruošša, Norgga, Ruoŧa sihke guđege riikka sámedikki gaskii, mii pláne spirenáliid dikšuma ja suodjaleami.
Sámediggi atná dikšunplána merkejumi boazodoalloguovllu gumpenáli laskama ráddjemis erenomáš dehalažžan, muhto deattuha viidásabbot, ahte gumpenáli sturrodaga árvvoštallamis ja gumpenáli dikšumis galgá vuhtiiváldit maiddái Skandinavia ja Ruošša gumpepopulašuvnnaid.
Sámedikki čuovvovaš stivrra čoahkkin ordnejuvvo guovvamánus.
Sámedikki cealkámuš Neakkela bálgosa juohkimis
Ođđa sámi filmmat geasuhedje Skábmagovat-festiválas
Festivála váldotemán lei Latiinnalaš Amerihká.
Festivála temá dagai vejolažžan fállát eamiálbmotfilbmamáilmmi girjáivuođa ja mapuchebagadalli gitta Chiles.
Jeannette Paillán buvttii festiválii guokte su bagadallan dokumentárafilmma, guovddáš temán dain ledje sisabahkkemat ja eamiálbmogiid eatnamiid luondduriggodagaid ávkkástallan.
Festiválas fálaimet maid sámi premiearaid musihkkafilmmaid hámis, go Ima Aikio golbma ođđa musihkkavideo bohte vuosttaščájáhussii.
Rahpandoaluin čájehuvvui maid vuohččan animáhtor Jouni West festiválii dahkan dovdofilmmaš.
Rahpama oktavuođas bođii maid ovdan sámi filmma dáfus dehálaš ođas: sámi filbma lea váldotemá boahttejagi ImagiNATIVE-festiválas Kanadas boahtte čavčča.
Nu movt vurddiimetge Sámi Film Lab:as Guovdageainnus buvttaduvvon ođđa sámi filmmat ožžot olbmuid čoahkkanit, Sajosa auditoriija dievihiige guktii gehččiin daid filmmaid oktavuođas.
Gehččiid maid ilosmahtii, go Suoma Big Brother vuoiti Andte Gaup-Juuso bođii báikki ala. Son neaktá váldorolla Sámi bojá filmmas.
Eará sámi filmmat, mat čohkkejedje moaddečuođi geahčči guhtege, ledje Davvi-Norgga mielkeruvttu birra muitaleaddji Frode Grønmo Melkeveien ja gehččiid váimmuid liggii earenoamážit Harry Johansena Ivnnit ja eallin sihke Silja Somby Bonki.
Eahketdoaluin gehččiid beroštahtii Maxida Märak, guhte lei vuosttáš háve lávddi alde Suoma bealde.
Festivála čohkkii dan jagi gehččiid oktiibuot 2800, eahketdoaluin fitne 490 olbmo.
Geahččilogut ledjet seammasullasaččat go diibmá.
Sajosa lassin filmmat čájehuvvojedje Siidda auditorias ja festivála dovdomearkkas, muohttagis huksejuvvon Guovssahasteáhteris.
Skábmagovat-festivála lágida Sámedáidaga doarjjasearvi rs, ovttasráđiid Sámemusea ja luondduguovddáš Siiddain, kulturguovddáš Sajosiin, Eamiálbmogiid filbmaguovddáš Skábmain, Sámi oahpahusguovddážiin ja YLE Sápmiin.
Ruhtadeaddjin leat Sámeráđđi, Suoma Sámediggi, Lappi kulturdoaibmagotti, Anár gielda, Oahpahus- ja kulturministeriija, Suoma kulturruhtarádju, Lappi ruhtarádju, AVEK – audiovisualálaš kultuvrra ovddidanguovddáš, TAIKE – Dáidaga ovddidanguovddáš.
Festivála suodjaleaddjin doaibmá rovvá Jenni Haukio.
Mánáide lea Sajosa šiljus herggiin vuodjin, dolastallan ja borramuš diibmu 15.30 - 17.00.
Sámediggi fállá káfe ja juoga smávva, maid borastit, diibmu 16.00 - 17.00 Sajosa aulas.
Dilálašvuođa sáhttá čuovvut maid streamsáttan neahta bokte: www.sogku.fi/live.
Sámediggi ordne ovttas Anára searvegottiin bussesáhtuid Heahtás, Ohcejogas, Vuohčus, Čeavetjávrris ja Áŋŋelis Anárii sihke ruovttoluotta.
Filbmačájáhus Ima Aikio-Arianaicka musihkkavideot: Unna guoláš čierru, Buoidda jorrá borrá, Stálu čiegát
Heahtás ja Ohcejogas sáhtu fárrui almmuheapmi Riittai: riitta.
Musihkkačájáhus Hilda Länsman, Nicholas ja Kevin Francett
Buresboahtin ávvudit sámiid álbmotbeaivvi !
Sámi álbmotbeaivvi ávvudeami sáhttá čuovvut maid njuolgga streamsáttan
Dilálašvuođa sáhttá čuovvut maid streamsáttan neahta bokte: www.sogku.fi/live.
Sámedikki čoahkkin vállje válgabadjái njeallje lávdegotti, sámi giellaráđi ja maiddái válgalávdegotti, man doaibmabadji lea eará lávdegottiid oanehut.
Lávdegottiid ságajođiheaddjit ja várreságajođiheaddjit galget leat sámedikki fásta lahtut.
Sin lassin juohke lávdegoddái gullet vihtta eará lahtu ja juohkehažžii persovnnalaš várrelahttu.
Lávdegottit galget ovddastit nu bures go vejolaš Suoma sápmelaččaid gielalaš ja guovlluid guoskevaš joavkkuid ja maiddái buori áššedovdamuša doaibmasuorggis.
Lávdegottiid bargguin lea mearriduvvon sámedikki bargoortnegis.
Lávdegottit dikšot iežaset doaibmasuorgái gullevaš dieđiheamis.
Láhka ii guoskka kirku ja eará oskkoldatovttastumiid oskkueallimii gullevaš doaimmaid lága vuođul ii sáhte darvánit bearraša siskkáldas áššiide iige olbmuid priváhtaeallimii.
Lága virggálaš namma lea Láhka nissoniid ja albmáid gaskasaš dásseárvvus.
Nissoniid ja albmáid vuoigatvuođat ja geatnegasvuođat leat lágaid mielde dábálaččat seammaláganat.
Erohus vuhtto eandalitge bargoeallimis: nissoniin lea dábálaččat fuonit bálká, sii leat ámmátlaččat heajut sajádagas ja sin vejolašvuođat ovdánit barggus leat fuonibut.
Dát erohusat leat bisson oalle seammaláganin, vaikke servodat lea muđui nuppástuvvan maŋimuš logijagiid áigge olu.
Bargomárkanat leat juohkásan albmáid ja nissoniid ámmátsurggiide.
Nissoniid barggusjohtin lea Suomas measta seamma dábálaš go albmáid.
J. 2003 gulle bargoahkásaš (15-64-jahkásaš) nissoniin sullii 72 proseantta ja albmáin sullii 76 proseantta bargofápmui.
Fuolakeahttá dásseárvolágas, EU-láhkaásaheamis ja riikkaidgaskasaš soahpamušain seamma bálká seammá dahje seammaárvosaš barggus ii leat ollašuvvan.
Buot bálkáoažžuin nissoniid ja albmáid bálkáerohus lea ain sullii 18 proseantta albmáid buorrin.
Bargomárkaniid juohkáseapmi sohkabeali vuođul, bargohárjánupmi dahje skuvlejupmi ii okto čilge bálkáerohusaid - bálkáerohusat bohtet nappo maiddái sohkabealis.
Dásseárvvu duohtandahkan lea olles servodaga ovddu mielde.
Go nissonat ja albmát sáhttet oassálastit ovttaveardásaččat servodaga sierranas bargguide, álbmoga vuoiŋŋalaš resurssat bohtet beaktilabbot atnui buohkaid buorrin ja sierra olbmuid dárbbut buoremusat vuhtii váldojuvvot.
Dásseárvolágain figgojuvvo erenomážit dasa, ahte buoriduvvo nissoniid sajádat bargoeallimis.
Eurohpá uniovnna lahttun Suoma čatnet EU vuođđudansoahpamušat, dásseárvodirektiivvat ja ovttastumi riektevuogádat.
Dásseárvoláhka bođii Suomas fápmui 1.1.1987 (609/86).
Láhkii leat das maŋŋá dahkkon muhtin nuppástusat, dehalepmosat jagiin 1992 (624/92), 1995 (206/95) ja 2005 (232/2005).
J. 1992 lágas čielggasmahttojedje eahpenjulges vealaheami ja maiddái áhpehisvuhtii ja vánhenvuhtii vuođđudeaddji vealaheami gildosat.
Jagi 2005 dásseárvolága nuppástusa váldoulbmilin ledje EU direktiivvaid ollašuhttin suopmelaš láhkaásaheamis, dásseárvoplánema beavttálmahttin ja dan bohtosiid lasiheapmi ja maiddái seammabálkávuođa ovddideapmi.
Dásseárvvu ovddideapmi lea virgeoapmahačča virgegeatnegasvuohta.
Geatnegasvuohta guoská buot virgeoapmahaččaid, nu stáhta go gielddaidge bálvalusas doaibmiid.
Dásseárvvu ovddideapmi, mii lea virgeoapmahačča vásttus, galgá leat ulbmildiđolaš ja plánavuloš.
Hálddahusa galgá ovddidit nu, ahte dásseárvvu vuhtii váldima várás ráhkaduvvojit ja stáđásmahttojit dárbbašlaš meannudanvuogit ja geavadat.
Dát gohčoduvvo dásseárvvu ovddideami lávdamin.
Lávdama vehkiin figgojuvvo dasa, ahte nissoniid ja albmáid dilit ja intreassat váldojit vuoiggalaččat vuhtii.
Dása figgojuvvo maiddái dainna, ahte stáhta ja gielddaid virgeoapmahaččaid doaimma váikkuhusat servodateallima sierra surggiin árvvoštallojit sierra nissoniid ja albmáid dáfus.
Dat nugo gielddat ja gielddaid ovttasdoaibmaorgánat sáhttet ráhkadit ja ollašuhttit maiddái ng. doaibmavuđot dásseárvoplánaid lága gáibidan bargoveahkapolitihkalaš dásseárvoplánaid lassin.
Dásseárvvu ovddideami lávdadeapmi mearkkaša dan, ahte dásseárvvu ovddidanfiggamuš váldojuvvo vuhtii ovdamearkan áššiid válmmaštallamis, ollašuhttimis, čuovvumis ja árvvoštallamis, láhkaválmmaštallamis, bohtosiid juksamis ja bušeahtain.
Stáhta ja gielddaid virgeoapmahaččat galggašedje ovddidit ja váldit atnui dásseárvvu ovddideapmái heivvolaš bargoneavvuid, mat leat ovdamearkan sohkabealleváikkuhusaid árvvoštallan, dásseárvvu dili govvideaddji mihttárat dahje gullamat.
Virgeoapmahaččat galget maiddái smiehttat, mo dásseárvvu ovddideapmi ja čuovvun ordnejuvvo iešguđege doaibmaorgánas.
Bálvalusaid fálaldagain dárkkuhuvvojit virgeoapmahačča ja priváhtasuorggi fállan bálvalusat, maid stáhta dahje gieldda virgeoapmahaš fállá almmolaš bálvalussan nugo ovdamearkan sosiála-, skuvlen-, kultur-, bargofápmo-, johtolat- ja asttuáigge bálvalusaid.
Njuolggadus guoská nu lágas ásahuvvon go vihkkehallanvuloš bálvalusa fálaldaga.
Bálvalusaid fálaldagas galgá váldit bealeheamet vuhtii nu nissoniid go albmáid dárbbuid, árvvusatnimiid ja beroštumiid.
Dihtomearit ja ovttaárvosaš ovddastusa prinsihppa
Dásseárvolága oktan vuođđoulbmilin lea, ahte nissonat ja albmát sáhttet ovttaveardásaččat oassálastit servodaga iešguđet suorggi doaimmaid guoski plánemii ja mearrádusbargamii.
Stáhtahálddahusa komiteain, ráđđádallangottiin, bargojoavkkuin ja eará vástideaddji válmmaštallan-, plánen- ja mearrádusbarganorgánain seammago gieldda ja gielddaid gaskasaš ovttasdoaibmaorgánain galget leat nu nissonat go albmát goappátge uhcimustá 40 proseantta.
Dát njuolggadus ii guoskka gielddastivrraid.
Gieldda doaibmaorgánat leat gieldalága 17 § mielde gielddastivra, gielddaráđđehus ja dan juhkosat, stivrrat ja daid juhkosat ja maiddái doaibmagottit.
Dásseárvolága dihtomearrenjuolggadusas ii leat dárkilabbot meroštallon, mii gieldda doaibmaorgánain dárkkuhuvvo, earret dat, ahte gielddastivra lea guđđon dihtomearregáibádusa olggobeallái.
Alimus hálddahusriekti lea gávnnahan, ahte dihtomearrenjuolggadusa dárkkuhan gieldda doaibmaorgánat sáhttet muhtin dáhpáhusain leat earáge go gieldalága 17 §:s logahallon doaibmaorgánat, ovdamearkan bargojoavkkut.
Dihtomearrenjuolggadus guoská maiddái gielddaid gaskasaš ovttasdoaibmaorgánaid nugo ovdamearkan gieldaovttastumi ovttastupmestivrraid, ovttastupmečoahkkimiid ja ovttastupmeráđđehusaid ja maiddái gielddaid oktasaš doaibmaorgánaid, ovdamearkan lávdegottiid, stivrraid, doaibmagottiid ja guovloovttasbargoráđđádallangottiid.
Máŋgii guhtege gielda vállje njuolgga gielddaid gaskasaš ovttasdoaibmaorgána lahtuid, ovdamearkan gieldaovttastumi ovttastupmestivrra ja gieldalága 77 §:s dárkkuhuvvon oktasaš doaibmaorgána.
Gielddaid gaskasaš ráđđádallamiin galgá ovddalgihtii sihkkarastit, ahte doaibmaorgána loahpalaš čoahkkáibidju lea dásseárvolága dihtomearrenjuolggadusa mielde.
Doaibmaorgánaid válljema válmmaštalli virgeoapmahačča bargun lea fuolahit das, ahte dihtomearrenjuolggadus čuvvojuvvo.
Dihtomearrenjuolggadus guoská nu lahtuid go várrelahtuid, goappáige čoahkkáibiju sierra.
Juo evttohasaid ásaheamis galgá váldit vuhtii, ahte gáibádusa guktuid sohkabeliid ovddastusas sáhttá deavdit.
Virgeoapmahaš ja dat oassebealit, geat evttohasaid nammadit, galget vejolašvuođaid mielde evttohit nu nissona go albmá juohke lahttobáikki vuostá.
Vuolábeale tabeallas leat ovdanbukton nissoniid ja albmáid minimamearit sierrasturrosaš doaibmaorgánain:
Jos almmolaš válddi geavaheaddji doaibmaorgánas, virgedoaimmahagas, lágádusas dahje gielda- dahje stáhtaeanetlogu fitnodatsearvvis lea stivrenráđđi, stivra dahje eará luohttámušolbmuin čohkiidan stivren- dahje hálddahusorgána, doaibmaorgánas galget leat ovttaárvosaččat nu albmát go nissonat.
Juos gaskkalaš almmolaš hálddahussii gullá almmolaš válddi geavaheapmi, boahtá ovttaárvosašvuođa- njuolggadus heivehanláhkai.
Ovttaárvosašvuođanjuolggadus muddehuvvo maiddái stáhta- ja gieldaeanetlogu fitnodatservviid luohttámušolbmuin čohkiidan stivren- ja hálddahusorgánaidda.
Ovttaárvosašvuođanjuolggadus heivehuvvo daid luohttámušolbmuid válljemii, geain virgeoapmahaš mearrida fitnodatčoahkkinovddasteaddjiid bokte, juos ii erenomáš sivain eará čuovo.
Lága ovttaárvosašvuođa- ja dihtomearrenjuolggadusain sáhttá spiehkkasit dušše erenomáš sivain.
Erenomáš sivva lea ovdamearkan, ahte daid virggiin dahje bargguin main nammadit stivrenorgánaidda, eai leat nissonat dahje albmát.
Lága mielde nissoniidda ja albmáide galgá ordnet seamma vejolašvuođaid oahpahussii ja ámmátlaš ovdáneapmái.
Oahpahus, dutkan ja maiddái oahppamateriálat galget doarjut dásseárvvu.
Dat mearkkaša, ahte oahpahusa dahje oahppomateriála ii oaččo geavahit ovdagáttuid dahje dihtomállesaš bearaš- ja bargoeallima guoskevaš sohkabeallerollaid ja – juoguid ráhkadeapmái dahje bajásdoallamii.
Dáid osiin dásseárvvu ovddidangeatnegasvuohta guoská erenomážit daid virgeoapmahaččaid, geat vástidit oahpahusa guoski vuođđolinjjáin ja oahpahusa ovddideamis, iešalddes maiddái oahpaheaddjiid.
Oahpahusa buot dásiin galgá figgat burgit jurddašan- ja doaibmavugiid, mat láidestit válljet oahpahusa ja ámmáha automáhtalaččat sohkabeali vuođul.
Geatnegasvuohta guoská buot skuvlahámiid ja – dásiid, erenomážit goittotge oahpporávvema ja ámmátválljenrávvema.
Dat guoská seammaláhkai nu almmolaš go priváhta bargoaddiid ja maiddái bargoaddiid (geavaheaddjifitnodat), geat láigohit bargofámu nuppis, fuolakeahttá bargiid lohkumearis.
Bargoaddi galgá doaibmat nu, ahte rabas bargosajiide ja bargguide ohcalit nu nissonat go albmát.
Barguiváldimis dahje bargiid skuvlejupmái válljemis ii oaččo oidit nuppi sohkabeali ovdamearkan nu, ahte váldoáššis dušše nubbái plánejuvvo karriera hoavdadásis.
Bargoeavttuid ja erenomážit bálkáheami meroštallamis galgá ovddidit nissoniid ja albmáid seammaárvosašvuođa.
Bargodili galgá ovddidit nu, ahte dat heivejit seamma bures nu nissoniidda go albmáide.
Nissoniid ja albmáid bargoeallima ja bearašeallima oktiiheiveheami galgá maiddái geahččalit álkidahttit.
Dán oktavuođas galgá giddet erenomáš fuopmášumi bargoordnedallamiidda.
Bargoaddi galgá maiddái doaibmat nu, ahte ovddalgihtii eastaduvvo vealaheapmi sohkabeali vuođul.
Bargoaddi ii sáhte healbadit dásseárvvu ovddidangeatnegasvuođa dainna, ahte doarjala jurddašanvuogi vuođul ovdanboahtán vuostálastimii.
Ovdamearkan áššehasaid vuordámušat dahje iežas bargiid vuostálastin eai oaččo eastit nissoniid ja albmáid dásseárvosaš giehtadallama.
Juos bargoaddi bargoveaga mearri, mii lea bálvalusas, lea jeavddalaččat uhcimustá 30 bargi, bargoaddi galgá ráhkadit dásseárvoplána jahkásaččat ovttasbarggus bargoveagain ja maiddái jahkásaččat ollašuhttit das dárkkuhuvvon doaimmaid.
Vaikke dásseárvoplána ráhkaduvvo jahkásaččat, dat sáhttá sisttisdoallat oanehis ja guhkes áigge ulbmiliid.
Jahkásaš plána ja ollašuhttin gusket erenomážit bálkáheami ja bargogaskavuođa eará eavttuid.
Dásseárvoplánai gullet dásseárvodili čielggadeapmi, doaibmabijut ja ovddit jagi plána bohtosiid árvvoštallan.
Čielggadusa várás skáhppojuvvojit dárbbašlaš dieđut bargosaji dásseárvodilis.
Dásseárvodili čielggadeapmi sáhttá čuohcat ovdamearkan ohcanmeannudeapmái, nissoniid ja albmáid sajuštuvvamii iešguđetlágan bargguide, karrieras ovdáneapmái, bargodiliide, bargoveahkaskuvlemii, oassálastimii bargojoavkobarggildeapmái, barggu ja bearraša oktiiheive bargoordnedallamiidda, bargovuigŋii, dásseárvvu guoski jurddašanvugiide, jođiheapmái ja bargosuodjaleapmái.
Čielggadusaid ráhkadettiin lea vejolaš geavahit nu statistihkalaš go kvalitehtalaš vugiid.
Dehalaš lea čohkket maiddái empiiralaš dieđuid.
Dieđuid sáhttá čoaggit maiddái analyseremiin bargosajis muđuige bargon, ovdamearkan bargobuorredillečielggadusaid sierra nissoniid ja albmáid perspektiivvas.
Lága mielde dásseárvodili čielggadeami oassin galgá kártet nissoniid ja albmáid bálkkáid (bálkákárten).
Dan várás gevvojit čađa anus leahkki bálkávuogádagat ja daid heivehanvuogit.
Bálkákártemis čilgejuvvo nissoniid ja albmáid sajuštuvvan sierra bargguide ja lassin nissoniid ja albmáid bargguid juohkášuvvan.
Das maŋŋá čielggaduvvojit nissoniid ja albmáid bálkkát ja nissoniid ja albmáid gaskasaš bálkáerohusat.
Bálkákártema dárkkuhussan lea čielggadit, giehtadallojitgo nissonat ja albmát bálkáheamis dásseárvosaččat ja giehtadallojitgo nissoniid ja albmáid seammá váttes barggut seammaárvosaččat.
Dat dárkkuha dan, ahte nissoniid ja albmáid bálkkát veardádallojit gaskaneaset.
Kárten galgá guoskat buot olbmuid, geat leat bargoaddi bálvalusas, maiddái oasseáigásaš ja mearreáigásaš bargiid.
Nissoniid ja albmáid bálkkáid ja bálkáerohusaid lea dárbbašlaš guorahallat ja veardádallat nu ámmáhiid / bargguid siste go ámmáhiid / bargguid gaskkas.
Juos bargit gullet sierra bargoeaktosoahpamušaid ollái, bálkkáid lea sivva veardádallat maiddái badjel bargoeaktosoahpamušrájáid, go seammabálkáprinsihpa galgá ollašuhttit bargoaddiguovdasaččat.
Buot bargiid galgá nappo laktit seammá bálkákártemii.
Bálkkáid kártemis galgá čielggadit, mo nissoniid ja albmáid barggut laktašuvvet gáibádusdásiide, mat leat bargoaddi geavahan árvvoštallanvuogádagas, dahje luohkáide, mat leamašan anus fitnodaga eará bálkáluohkáin.
Go dásseárvoláhkaásaheapmi gáibida, ahte seamma ja seammaárvosaš bargguin máksojuvvo seamma bálká, lea sivva árvvoštallat dan, leatgo duođalaččat seamma váttes barggut biddjon bálkáheamis seamma dássái.
Ovttaárvosaš bargguid meroštallamis ávžžuhuvvo, ahte geavahuvvo dan várás dárkkuhuvvon bargguid váttisvuođa árvvoštallanvuogádat.
Nissoniid ja albmáid bálkáheami ja bálkáerohusaid galgá sirret buot bálkáosiid buohta sierra, go juohke bálkáoassi, nu bargoguovdasaš bálkáoassi go maiddái iešguđetlágan bálkálasit (nugo persovnnalaš ceavzimii ja dohkálašvuhtii vuođđudeaddji lasit ja boađusbálkkát) galget leat daninassii bealeheamet.
Lea dehalaš čielggadit, man bargiidjovkui iešguđetlágan bálkálasit addojit ja mo lasit juohkášuvvet nissoniid ja albmáid gaskkas bargiidjoavkkuid siste.
Galgá maiddái árvvoštallat, sáhttágo dásseárvoláhkaásaheami perspektiivvas geahččat, ahte bálkáerohusat leat vuođustallon, nuppiid sániiguin leatgo dat dásseárvoláhkaásaheamis dárkkuhuvvon dohkálaš sivat bálkáerohusaide.
Áššehis bálkáerohusaid ovdan buktin gáibida nissoniid ja albmáid bálkkáid veardideami ja bálkáerohusaid sivaid čielggadeami bargiidjoavkkuin ja maiddái ovttaskasolbmuid buohta.
Nappo ovttaskas olbmo bálká ii oaččo oidnot loahpalaš čielggadusas.
Dát ii guoskka stáhta- ja gieldasektorii, gos bargiid bálkkát leat almmolaččat.
Čielggadusa vuođul bargoaddi ja bargoveaga ovddasteaddjit mearridit ovttasráđiid, maidda doaimmaide dásseárvvu ovddideapmin galgá álgit.
Sohppojuvvo maiddái ulbmiliin, vugiin ja áigetávvalis ja lassin bearráigeahččanvugiin.
Lága mielde galgá ovdanbuktit doaibmabijuid dásseárvvu ovddideapmin, earret eará bálkkáid guoskevaš dásseárvvu juksama dihte.
Juos leat fuopmášuvvon áššehis bálkáerohusat, ovdanbuktojit vuogit daid njulgemii ja mo doaibmabijuid ollašuhttima galgá bearráigeahččat.
Bearráigeahččamis soahpan lea dárbbašlaš bohtosiid árvvoštallama vuođđun.
Árvvoštallan guoská ovddit jagi plána ollašuhttima ja juksojuvvon bohtosiid.
Bohtosiid árvvoštallan addá dehalaš dieđuid earret eará das, mo erenomážit bálkáheami divvu mekanismmat doibmet ja gokko lea ovddidanmunni.
Árvvoštallan lea ávkin mávssolaš doaimmaid ain viidásabbot ovddideamis.
Árvvoštallan geavahuvvo maiddái čuovvovaš jagi plána vuođđun.
Bálkáheapmi galgá reageret nu nissoniid go albmáid barggus dáhpáhuvvan nuppástusaide nu, ahte barggu mearálaš lassáneapmi ja gáibádusdási badjáneapmi oidnojit maiddái bálkkás.
Bargoaddis lea vástu das, ahte plána vástida dásseárvolága gáibádusaid ja sisttisdoallá maiddái sirrema nissoniid ja albmáid sajuštuvvamis sierra bargguide ja bálkákártema.
Bargoaddi ja bargi oassebealli sáhttiba ovttas soahpat báikkálaččat das, ahte dásseárvoplánai gullevaš čielggadeapmi biddjo áiggi dássái jahkásaš guorahallama sajis uhcimustá oktii golmma jagis.
Riikkabeaivvit bijahedje j. 2005 ođasmahtton dásseárvoláhkii geatnegasvuođa dásseárvoplána ráhkadeamis oahppolágádusain.
Oahppolágádusain dárkkuhuvvojit earret eará logahagat, fidnooahppolágádusat, universitehtat ja ámmátallaskuvllat ja lassin álbmot-, rávesolbmuid- ja bargoveagaoahpahagat.
Plána ráhkaduvvo jahkásaččat ovttasbarggus bargoveaga ja stuđeanttaid ovddasteaddjiiguin.
Njuolggadus ii heivehuvvo vuođđoskuvllaide iige oalle oanehis áigge oahpahusa addi oahppolágádusaide.
Dásseárvvu ovddideami vuođđoskuvllain ja doppe albmanan dásseárvováttisvuođaid galgá dikšut vuođđooahpahuslágas dárkkuhuvvon fápmudusaid ja oahppaplánaid olis.
Oahppolágádusa dásseárvoplánai gullet čielggadus dásseárvodilis ja váttisvuođain, dárbbašlaš doaibmabijut, mat leat ollašuhttit plánejuvvon, ja maiddái árvvoštallan ovddit plána ollašuhttimis ja bohtosiin.
Oahppolágádusa dásseárvoplána ráhkaduvvo jahkásaččat.
Vealaheapmi, mii vuođđuduvvá sohkabeallái, lea gildojuvvon
Dásseárvolágas meroštallojit, mii dárkkuhuvvo njulges ja eahpenjulges vealahemiin sohkabeali vuođul ja gildojit guktot vealaheami hámit.
Gielddus guoská lága olles muddehanviidodaga: servodaga buot surggiid ja buot diliid, main vealaheapmi sáhttá gávdnot.
Njulges vealaheapmi lea nissoniid ja albmáid ásaheapmi sierra sajádahkii sohkaEahpenjulges vealaheami guoski vealahaneahpádus šaddá, juos olbmot biddjojit sierra sajádahkii dakkár njuolggadusa, vuođustusa dahje geavada vuođul, mii váikkubeali dihte, nuppiid sániiguin dan vuođul, ahte sii leat nissonat dahje albmát.
Vealaheapmi lea maiddái nissoniid ja albmáid bidjan sierra sajádahkii áhpehisvuođas dahje riegádahttimis boahtán siva dihte.
Dalle maiddái olbmuid, geat leat seamma sohkabeali, giehtadallama sáhttá veardádallat nuppiide.
Eahpenjulges vealaheapmái laktása lágas ng. vuoigadahttinprinsihppa.
Vealaheami gildosiid galgá tulkot nu, ahte dat gusket maiddái transolbmuid vealaheami.
Máinnašuvvon olbmuid olmmošrivttiid ollašuvvama dáfus lea dehalaš, ahte sii suodjaluvvojit vealaheamis.
Maiddái gohcčun dahje ráva vealahit sohkabeali vuođul lea dásseárvolágas namuhuvvon, gildojuvvon vealaheapmi.
Seksuálalaš heađušteapmi ja heađušteapmi sohkabeali vuođul
Vealaheami gielddus guoská maiddái seksuálalaš heađušteami ja heađušteami sohkabeali vuođul.
Heađušteapmi loavkida ovttaskasolbmo vuoigatvuođa persovnnalaš luomusvuhtii ja iešmearrideapmái.
láhttemat dahje geahčastagat, mat geažidit seksuálavuhtii snoallan, guovttemielalaš leaikkat ja maiddái goruha, gárvodeami dahje priváhtaeallima guoski fuopmášahttimat dahje jearaldagat, pornografiijamateriálat, seksuálavuhtii guoskevaš reivvet dahje riŋgemat, fysihkalaš guoskkahallan, sohkabealleoktavuođa dahje eará sohkabealleovttastallama guoskevaš evttohusat dahje gáibádusat, illásteapmi dahje dan geahččaleapmi.
Sohkabeallái guoskevaš fuopmášupmi nuppástuvvá heađušteapmin, juos dat jotkojuvvo, vaikke dan vuollái gártan olmmoš čájeha, ahte doallá dan loavkašahttin dahje unohassan.
Heađušteapmi sohkabeali vuođul lea ii-sávvojuvvon láhtten, mii vuođđuduvvá sohkabeallái, muhto ii leat seksuálalaš.
Dat sáhttá albmanit ovdamearkan čuovvovaš vugiin: nuppi sohkabeali guoski fuotnášeapmi nuppi sohkabeali hálbbášeapmi.
bargosadje- dahje skuvlagivssideapmi, go dat vuođđuduvvá givssiduvvon olbmo sohkabeallái.
Áhpehis dahje riegádahttán nissoniidda guoskevaš erenomáš suodjaleapmi dahje vearjogeatnegasvuođa ásaheapmi dušše albmáide ii leat dásseárvolága mielde vealaheapmi.
Eará searvi go eakti bargomárkanorganisašuvdna ii leat sivalaš vealaheapmái, go dohkkeha lahttun dušše nissoniid dahje albmáid, juos nu mearriduvvo searvvi njuolggadusain.
Juos searvi lea eará ámmátlaš ovddugohcinorganisašuvdna, gáibiduvvo lassin, ahte searvi figga dásseárvolága dárkkuhusa ollašuhttimii.
Vealaheapmi bargoeallimis, oahppolágádusain ja intreassaorganisašuvnnain, lea gildojuvvon
Bargoeallima vealahangildosat Almmolaš vealahangildosiid lassin dásseárvoláhka meroštallá sierra, mii lea vealaheapmi bargoeallimis.
Vealaheapmi bargoeallimis sáhttá lága mielde albmanit barguiváldimis válljedettiin bargiid sierra bargguide dahje skuvlejupmái bargodiliin, bálkáheamis ja bálvalusgaskavuođa eará eavttuin sohkabeali guoski heađušteami ja áŧestallama eretváldingeatnegasvuođa suostamis bargodiliid dahje - eavttuid hedjonahttimis das maŋŋá, go bargi lea doarjalan dásseárvolágas dárkkuhuvvon vuoigatvuođaide eretcealkimiin dahje luopmudahttimiin
Vealaheapmi áhpehisvuođa vuođul Vealaheapmi, mii vuođđuduvvá sohkabeallái, lea sierra sajádahkii ásaheapmi áhpehisvuođas dahje riegádahttimis boahtán siva dihte dahje sierra sajádahkii ásaheapmi vánhenvuođa dahje bearrašis fuolahangeatnegasvuođa vuođul.
Bargoaddi ii oaččo barguiváldinoktavuođas dahje skuvlemii válljedettiin hilggodit olbmo áhpehisvuođa, riegádahttima dahje bearašfriijavuođa dihte.
Bargi ii oaččo dáid sivain maiddái eretcealkit dahje muđui ráddjet su bálvalusgaskavuođa bisttu dahje dan joatkašuvvama.
Praktihkas dáid njuolggadusain lea mearkkašupmi erenomážit mearreáigásaš bálvalusgaskavuođaid buohta.
Bargoaddi ii ovdamearkan sáhte duvdit eret áhpehis bargoohcci, go vállje bargi mearreáigásaš bargogaskavuhtii.
Mearreáigásaš bargogaskavuođa ii maiddái sáhte ráddjet nu, ahte dat bistá dušše etniid-, áhčiid- dahje vánhemiidfriijavuođa álgui iige mearreáigásaš bargosoahpamuša oaččo guođđit áhpehisvuođa dahje bearašfriijavuođa dihte ođasmahtekeahttá, go bargu joatkašuvvá.
Vealaheapmi bargoohcciid válljemiin Dásseárvoláhka ii ráddje bargoaddi vuoigatvuođa válljet bargui buoremussan gehččojuvvon olbmo.
Láhka geahččala eastit dušše dan, ahte bargi válljejuvvošii vuođuheamet sohkabeali mielde nu, ahte duvdojuvvo eret dohkálut olmmoš.
Seammaláhkai láhka geahččala eastit goappánu sohkabeali oidima dalle, go válljejuvvojit bargit, geat leat jo bargosajis barggus, skuvlemii dahje ođđa bargguide.
Ánssuidveardádallamis guovddáš mearkkašupmi lea bargoaddi ovddalgihtii nannen válljenvuođustusain.
Dábálaččat giddejuvvo fuopmášupmi bargoohcciid skuvlemii, ovddit bargohárjánupmái ja maiddái dakkár iešvuođaide, dieđuide ja dáidduide, mat leat ovdun barggu dikšumis ja maid sáhttá dasto geahččat lasseánsun.
Bargoaddi sáhttá – šattakeahttá sivalažžan vealaheapmái - válljet bargui namalassii albmá dahje nissona, juos dasa lea barggu dahje doaimma iešvuođas boahtán lossa ja dohkálaš sivva.
Ovdamearkan teáhterii sáhttá ohcat rolla gáibidan almmáineavttára dahje bargogaskavuohta sáhttá leat nu persovnnalaš, nugo boarrása dikšun ruovttus, ahte dasa háliduvvo namalassii jogo almmái dahje nisson.
Loahpa loahpas gáibiduvvo almmolaš mihtuid mielde dohkálaš sivva, juos dohkálut ohcci ii válljejuvvo. ”
Bargoaddi bargun lea duođaltit, ahte dakkár sivva lea gávdnomis.
Bargoaddi meannudeapmi lea vealaheaddji, juos bargoaddi heiveha bálká- dahje eará bálvalusgaskavuođa eavttuid nu, ahte bargi dahje bargit gártet sohkabeali vuođul heittogut sajádahkii go eará bargi dahje bargit, geat leat bargoaddi bálvalusas seamma dahje seammaárvosaš barggus.
Bálkávealaheami gielddus guoská buot mávssuid, maid bargi njuolgga dahje gaskkalaččat oažžu bargoaddis barggus dahje doaimmas ruhtan dahje luondduovdun.
Vealaheami gielddus guoská maiddái bálvalusgaskavuođa eará eavttuid go bálkáheami.
Vuoi šaddá eahpádus vealaheamis bálkáheami oktavuođas, bargi galgá bastit duođaldit, ahte bargoaddi heiveha sutnje heittogut bálkáeavttuid go seamma dahje seammaárvosaš barggu bargi olbmui, guhte gullá vuostálas sohkabeallái, dahje ahte heittogut sajádahkii gártan bálkáheamis laktása áhpehisvuhtii, riegádahttimis boahtán sivvii, vánhenvuhtii dahje bearrašis fuolahangeatnegasvuhtii.
Vealahaneahpádusa gomiheami dihte, bargoaddi galgá bastit čájehit duohtan, ahte bálkáerohusat bohtet eará, dohkálaš sivas go bargi sohkabealis.
Seamma bargguin dárkkuhuvvojit nuppiid vástideaddji dahje measta vástideaddji barggut.
Seammaárvosaš barggut dásseárvolágas dárkkuhuvvon mearkkašumis sáhttet leat maiddái gaskaneaset hui sierralágan barggut.
Árvvoštaladettiin leatgo barggut seammaárvosaččat, galgá giddet fuopmášumi bargguid iešvuhtii ja sisdollui ja maiddái daid gáibádusaide, maid barggut bargái ásahit, nugo maiddái bargodillái.
Buot bálkáoasit galget sierra leat bealeheamet.
Juos bargit barget seamma dahje seammaárvosaš barggu, bálkáoasit, mat vuođđuduvvet barggu váttisvuhtii, galget leat seamma sturrosaččat.
Maiddái iešguđetlágan bálkálasit galget leat bealeheamet ja bálkálasiid bokte vejolaččat boahtán bálkáerohusaide galget leat dohkálaš sivat.
Dásseárvolágas dárkkuhuvvon dohkálaš sivvii galgá álo leat áššálaš, materiálalaš vuođustus.
Juos bargoaddi čájeha bálkáerohusaide dohkálaš siva, galgá vel árvvoštallat, čilgego máinnašuvvon sivva bálkáerohusa obban vai dušše oasi das.
Bargit, geaid bálkkát veardádallojit, eai dárbbaš leat bargoaddi bálvalusas oktanaga.
Bargi bálkká sáhttá veardidit maiddái ovdamearkan ovddit bargi bálkái.
Bargoaddi šaddá sivalažžan vealaheapmái, juos son jođiha barggu, juohká bargguid dahje muđui ordne bargodili nu, ahte bargi gártá dahje bargit gártet čielgasit heittogut sajádahkii go vuostálas sohkabeali olmmoš dahje olbmot.
Barggu jođiheapmái gullet ovdamearkan bargoáiggi geavaheami ja barggu bearráigeahččan, bargolanjaid ordnedallan, bargobiergasiid juohkin ja maiddái bargi bargguid ja ámmátdáiddu ovddideapmi.
Vealaheapmi lea ovdamearkan bargguid juohkin nu, ahte oktageardáneamos ja ahkideamos barggut addojit dušše nuppi sohkabeali olbmui.
Vealaheapmi lea ovdamearkan maiddái, juos vejolašvuohta bargat badjeláigge barggu addojuvvo dušše albmáide dahje dušše nissoniid bargoáigi rievdaduvvo oasseáigásažžan.
Bargguid juohkima mearkkašupmi deattuhuvvá eandalitge dalle, go bargguid iešvuohta mearrida vejolašvuođaid ovdánit ođđa, buorebut bálkáhuvvon bargguide.
Etniid-, áhčiid- ja vánhemiidfriijavuođas máhcci bargis lea bargosoahpamušlága vuođul vuoigatvuohta máhccat ovddit dahje dasa buohtastahtti bargui.
Bargoaddi ii oaččo eretcealkit, burgit dahje muđui heaittihit bargi dahje bargiid bálvalusgaskavuođa sohkabeali vuođul.
Bargi ii maiddái oaččo luopmudahttit dahje sirdit eará bargui sohkabeali vuođul.
Bargoaddi ii oaččo čuozihit ovdalis máinnašuvvon doaibmabijuid nu, ahte meannudemiin rihkkojuvvojit njulges dahje eahpenjulges vealaheami gildosat.
Maiddái bálvalusgaskavuođalágas ásahuvvo ee. bargiid, geat leat áhpeheamit ja bearašfriijavuođas, bálvalusgaskavuohtadorvvus.
Bargoaddi vuostedoaimmat leat vealaheapmi
Vuostedoaimmain dárkkuhuvvo, ahte olmmoš ásahuvvo heittogut sajádahkii ovdamearkan nu, ahte barggut dahje bargoeavttut rievdaduvvojit, bálkkábajideamit eretguđđojuvvojit, bargguid ja bargoáiggiid vuođuhis bearráigeahččan lasihuvvo, bargi noađuhuvvo govttohis lassibargguin dahje bargoáiggiid ja luomuid ordnen váttásmahttojuvvo.
Vearrámus dáhpáhusas meannudeapmi albmana bálvalusgaskavuođa nohkamin.
Vuostedoaimmaid gildosa suodji guoská dásseárvoláhkii doarjalan olbmo lassin vihtaniid ja olbmuid, geat leat veahkehan áššis.
Bargoaddi vuostedoaimmas sáhttá čuovvut buhtadus dallege, go dat dáhpáhuvvá bálvalusgaskavuođa nohkama maŋŋá.
Bargoaddi geatnegasvuohta ovddidit dásseárvvu aktiivvalaččat sisttisdoallá maiddái fuolaheami das, ahte eará bargit eai čuozit vuostedoaimmaid dásseárvoláhkii doarjalan olbmui.
Bargoaddi galgá fuolahit das, ahte bargi ii gártta bargoeallimis seksuálalaš dahje eará sohkabeallái vuođđudeaddji heađušteami vuollái.
Heađušteami vuollái gártan olbmo áššin lea reageret heađušteapmái ovdasajis ovdamearkan muitalemiin das bargoaddi ovddasteaddjái dahje luohttámušolbmui, bargosuodjalanáittardeaddjái dahje bargo- skihpárii.
Heađušteamis lea vásttus ovdasajis heađušteaddji ieš.
Vástu heađušteami eretváldimis sirdása bargoaddái dan muttos, go bargoaddi lea ožžon dieđu heađušteamis.
Go seksuálalaš dahje eará heađušteami, mii vuođđuduvvá sohkabeallái, lea sivva eahpidit, bargoaddi galgá álgit dárbbašlaš doaibmabijuide heađušteami eretváldima ovdii.
Doaimmat sáhttet sisttisdoallat bargguid dahje bargosajiid ođđasit ordnema, muhto dain ii oaččo heajudit heađuštuvvon olbmo sajádaga.
Juos heađušteapmi dahje áŧestallan sisttisdoallá fysihkalaš guoskameahttunvuođa iešdáhtolaš loavkideami, áššis sáhttá heivehit maiddái rihkuslága veahkaválde- dahje seksuálarihkkosiid guoskevaš njuolggadusaid.
Lea dehalaš, ahte olmmoš, guhte eahpida vealaheami, oažžu čilgehusa bargoaddi čovdosa vuođustusain.
Ná son sáhttá árvvoštallat, leago ášši gieđahallama sivva joatkit ja vejolaččat doalvut dan duopmostuolu gieđahallamii.
Čilgehusa oažžun geahpeda dušši riektegeavvamiid.
Go jearaldagas lea barguiváldindilli, čilgehusas galget ovdanboahtit válljejuvvon olbmo skuvlejupmi, bargo- ja eará hárjánupmi ja válljemii váikkuhan eará áššit.
Maiddái luohttámušolbmos dahje bargiid eará ovddasteaddjis lea iehčanas vuoigatvuohta oažžut bálkká ja bargoeavttuid guoskevaš dieđuid ovttaskas bargis su miehtama vuođul dahje bargiidjoavkkus, dahje nugo suorggi guoskevaš bargoeaktosoahpamušas lea sohppojuvvon, dallego lea sivva eahpidit bálkávealaheami sohkabeali vuođul.
Bargi ovddasteaddji vuoigatvuođas oažžut bálkádieđuid muhtin dáhpáhusain
Dásseárvoáittardeaddji galgá doaimmahit dieđuid ovddasteaddjái maŋimustá guovtte mánotbaji siste bivdaga vuostáiváldimis.
Njuolggadusas lea mearkkašupmi priváhta sektora bargiid dáfus, go almmolaš sektoras bargiid bálkádieđut leat almmolaččat.
Juos dásseárvoáittardeaddji biehttala addimis gáibiduvvon dieđuid, bargi ovddasteaddji sáhttá buktit ášši dásseárvolávdegotti gieđahallamii.
Vealaheapmi oahppolágádusain
Jagi 2005 ođastusas dásseárvoláhkii lasihuvvojedje ođđa njuolggadusat vealaheamis oahppolágádusain ja intreassaorganisašuvnnain.
Láhkanuppástusain jo ovdal gildojuvvon vealaheami hámit fitnašuvve lága čuovvumušaid ja gohcima ollái maiddái oahppolágádusain ja intreassaorganisašuvnnain.
Gildojuvvon vealaheapmi lea olbmo ásaheapmi sohkabeali vuođul heittogut sajádahkii earáid ektui earret eará oahppiidválljemis, oahpahusa ordnemis dahje oahppočađahemiid árvvoštallamis.
Njuolggadus guoská maiddái heađušteami.
Oahppolágádusa dahje eará ovttastumi vástu heađušteami eretváldimii álgá, go dan vásttolaš ovddasteaddjái lea almmuhuvvon heađušteamis.
Oahppolágádus galgá eretváldit heađušteami anus leahkki doaimmaiguin.
Oahppolágádusa meannudeapmi gehččojuvvo vealaheapmin, juos dat suostá dán geatnegasvuođa.
Buhttenvástu čuohcá oahppolágádussii dahje oahpahusa ordnejeaddji ovttastupmái dange dáhpáhusas, ahte heađušteaddji lea ovttaskas oahpaheaddji dahje oahppi.
Vealahangielddus heivehuvvo nu almmolaš go priváhta oahpahusa lágideaddjái ja maiddái dábálaščuvgehusa addi ja ámmátoahpahusa skuvlejupmái.
Dás dárkkuhuvvon, buhttenčuovvumuša vuollásaš vealahangielddus ii heivehuvvo vuođđoskuvllaide.
Dan sadjái dásseárvolágas dárkkuhuvvon vealaheami oktasašgildosat gusket maiddái daid.
Maiddái vuođđoskuvlla oahppis lea vuoigatvuohta dorvvolaš studerenbirrasii.
Dan ollašuhttin dáhpáhuvvá earret dásseárvolága, de maiddái vuođđooahpahusa guoskevaš láhkaásaheami vuođul.
Oahppolágádusa čilgehus stuđentii Olbmos, guhte eahpida vealaheami, lea vuoigatvuohta oažžut farggamusat čálalaš čilgehusa oahppolágádusa meannudeamis.
Juos jearaldagas lea oahppiidválljen, čilgehusas galget ovdanboahtit válljenkriteerat.
Oahppočađahemiid árvvoštallama guoski čilgehusas galget oidnot árvvoštallama vuođustusat.
Go eahpiduvvo heađušteapmi, oahppolágádusa bargun lea addit čilgehusa das, maidda doaimmaide galgá álgit heađušteami eretváldimii.
Čilgehussii ii oaččo merket dieđuid geange dearvvasvuođas dahje eará persovnnalaš áššiin almmá su miehtama haga.
Vealaheapmi intreassaorganisašuvnnain
Gildojuvvon vealaheapmi lea olbmo bidjan earáid heittogut sajádahkii sohkabeali vuođul bargomárkanorganisašuvnna dahje eará ámmátlaš ovddugohcinorganisašuvnna doaimmas, lahttun beassamis, ovdduin dahje mo nu eará láhkai, masa dásseárvolága vealaheami gildosat gusket.
Intreassaorganisašuvnna vástu álgá das, go heađušteapmi lea addon dan dihtui.
Organisašuvdna lea geatnegas eretváldit heađušteami.
Organisašuvnna meannudeapmi lea vealaheapmi dušše, juos dan doaibmaválddálaš ovddasteaddjit eai álgge anus leahkki doaimmaide heađušteami eretváldimii.
Vealaheaddji almmuheapmi lea gildojuvvon
Bargo- ja skuvlensadjealmmuheamis ii oaččo leat vealaheapmi.
Bargo- dahje skuvlensaji ii oaččo almmuhit dušše nissoniidda dahje albmáide ohcanláhkai.
Almmuhusa sáhttá čujuhit nuppi sohkabeallái dušše spiehkastagas, juos lossa, dohkálaš sivva gáibida barggu luonddu dihte dasa jogo albmá dahje nissona dahje juos jearaldagas lea gaskaboddosaš dásseárvoplánai vuođđudeaddji ng. positiivvalaš sierradoaibma ovttaveardásaš bargoveahkaráhkadusa juksama várás.
Vealaheaddji máidnuma gohcá virgeoapmahažžan golaheaddjiidáššeolmmoš.
Máidnuma etihkalaš ráđđi addá cealkámušaid das, leago máidnun etihkalaččat dohkálaš, muhto ii cealkke máidnuma lágahisvuođas.
Bargis lea vuoigatvuohta gáibidit bargoaddis buhtadusa, juos son lea vealahuvvon bargoeallimis sohkabeali vuođul.
Seammalágan vuoigatvuohta lea stuđeanttas, juos son lea vealahuvvon oahpahusas, seammago intreassaorganisašuvnna doaimmas vealaheami vuollái gártan olbmos.
Buhtadusa galgá máksit vuhtiiválddekeahttá dan, boahtágo vealaheamis ekonomalaš vahát, dasgo buhtadus lea luonddus dáfus buhtadus vealaheami dagahan loavkideamis.
Buhtadusa máksá dat, guhte lea rihkkon vealaheami gildosa, ja dan mearri lea uhcimustá 3000 euro (geassemánnu 2005).
Buhtadusa mearri nannejuvvo ovttaskasdáhpáhusain duopmostuolus loavkideami iešvuođa mielde.
Dan meroštaladettiin galgá vuhtiiváldit earret eará meannudeami kroavisvuođa, ovdamearkan leamašgo vealaheapmi systemáhtalaš ja diđolaš.
Buhtadusa sturrodat lea gitta maiddái das, man olu vealaheapmi váikkuha vealahuvvon olbmui dahje su eallindillái.
Buhtadussii ii leat mearriduvvon eanemusmearri, earret barguiváldinoktavuođas, goas buhtadus sáhttá leat eanemustá 15 000 euro.
Duopmostuollu sáhttá vuolidit buhtadusa uhcimusmeari dahje eretváldit dan obban, juos dat lea govttolaš rihkkon olbmo ekonomalaš dili dahje eará sivaid dihte.
Bargoaddi figgamuš eastit doaimma váikkuhusaid sáhttá váikkuhit buhtadusa mearrái.
Buhtadus sáhttá báhcit unnánažžan dahje ollásit dubmekeahttá, juos bargoaddi ovdamearkan eretgeassá eretcealkima dahje ordne vealahuvvon bargái ođđa vástideaddji bargosaji.
Oažžun dihte buhtadusa loavkiduvvon olmmoš galgá doalvut ášši vealahangildosa rihkkon olbmo ruoktobáikki gearretrievtti gieđahallamii.
Loavkiduvvon olmmoš galgá čájehit, ahte vuostebealli lea rihkkon dásseárvolága vealahangildosiid, mat gusket bargoeallima, oahppolágádusa dahje intreassaorganisašuvnna doaimma.
Loavkiduvvon olmmoš ii goittotge dárbbaš čájehit, ahte doaibma livčče lean iešdáhtolaš.
Juos bargoaddi dahje oahppolágádusa dahje intreassaorganisašuvnna ovddasteaddji doarjala dasa, ahte meannudeapmái leamašan lága addin lossa ja dohkálaš sivva dahje ahte meannudeapmi čuovvu eará, dohkálaš sivas go sohkabealis, son galgá ovdanbuktit das duođaštusaid.
Buhtadusa galgá gáibidit guovtte jagi siste vealaheami gildosa rihkkumis, spiehkastahkan barguiváldimis dáhpáhuvvan vealaheapmi, mas mearreáigin lea okta jahki.
Buhtadusa oažžun ii eastte loavkiduvvon olbmo gáibideamis buhtadusa maiddái ovdamearkan bargosoahpamušlága dahje vahátbuhtaduslága vuođul.
Bearráigeahččan guoská nu priváhta go almmolaš hálddahus- ja fitnodatdoaimma.
Dieđuid galgá addit nuvttá ja fuolakeahttá das, leatgo dat eará lága mielde suollemassan dárkkuhuvvon.
Dásseárvoáittardeaddjis lea lassin vuoigatvuohta oažžut juohkehaččas dásseárvolága čuovvuma bearráigeahččama várás dárbbašlaš dieđuid su mearridan govttolaš mearreáiggis ja maiddái gáibidit juohkehaččas áššebáhpára, mii lea dan hálddus, čájehanláhkai, juos dás ii leat vuoigatvuohta dahje geatnegasvuohta biehttalit duođašteamis dahje ovdanbuktimis áššebáhpára.
Dásseárvoáittardeaddji bargun lea bearráigeahččat dásseárvolága čuovvuma ja erenomážit vealahangildosa ja vealaheaddji almmuheami gildosa čuovvuma ovddidit álgagiid, neavvuid ja rávvagiid vehkiin lága dárkkuhusa addit dieđuid dásseárvolágas ja dan muddeheamis čuovvut nissoniid ja albmáid dásseárvvu ollašuvvama servodateallima sierra surggiin.
Olmmoš, guhte eahpida leat gártan gildojuvvon vealaheami vuollái, sáhttá bivdit áššis dásseárvoáittardeaddji rávvagiid ja neavvuid.
Go fuopmáša, ahte dásseárvolága geatnegasvuođat eai čuvvojuvvo dahje ahte njuolggadusat rihkkojuvvojit, dásseárvoáittardeaddji galgá figgat eastit dan rávvagiid ja neavvuid vehkiin.
Go fuopmáša, ahte bargoaddi suostá rávvagiin ja neavvuin fuolakeahttá geatnegasvuođa ráhkadit lágas ásahuvvon dásseárvoplána, áittardeaddji sáhttá gáibidit plána ráhkadeami su ásahan govttolaš mearreáiggis.
Juos dat ii doalvvo bohtosii, áittardeaddji sáhttá evttohit dásseárvolávdegoddái, ahte dat gáibidivčče bargoaddi ráhkadit dásseárvoplána mearreáiggis.
Dásseárvoáittardeaddjis lea vuoigatvuohta bargat bargosajis dárkkistusa, juos lea sivva eahpidit, ahte bargoaddi rihkku dásseárvolága.
Áittardeaddji sáhttá veahkehit maiddái riektegeavvamis, mii guoská buhtadusa dahje buhtadusa oažžuma.
Dalle áššis galgá goittotge leat fuopmášahtti mearkkašupmi dásseárvolága muddeheami dáfus.
Rávventelefon: (09) 1607 3248 Telefáksa: (09) 1607 4582 Šleađgapoastačujuhus: tasa-arvo@stm.fi Internet: www.tasa-arvo.fi Poastačujuhus: PL 33, 00023 STÁHTARÁĐĐI
Dat galgá nuppe dáfus ovddastit sihke dásseárvvu ja bargoeallima áššedovdamuša ja nuppe dáfus čohkiidit albmáin ja nissoniin.
Dásseárvoáittardeaddji dahje bargomárkanoassebeliid guovddášorganisašuvnnat sáhttet doalvut ášši dásseárvolávdegotti gieđahallamii.
Lávdegoddi ii sáhte goittotge gieđahallat ášši, mii guoská riikkabeivviid dahje dan doaibmaorgána, dásseválddi presideantta, stáhtaráđi, ministeriija, stáhtaráđi kansliija, riikkabeivviid vuoigatvuođaáššeolbmo, vuoigatvuođakanslera, alimus rievtti dahje alimus hálddahusrievtti doaimma.
Dásseárvolávdegoddi sáhttá gieldit lága vuostásaš doaimma joatkima dahje ođđasis ovdanboahtima.
Dárbbu mielde lávdegoddi mearrida gildosa beavttálmahttima dihte áittasáhku.
Nuppástus dásseárvolávdegotti mearrádussii ohccojuvvo nu, ahte váidojuvvo alimus hálddahusriektái.
Duopmostuollu sáhttá bivdit lávdegottis cealkámuša dásseárvolága vealahangildosiid guoskevaš njuolggadusaid heiveheamis lága ulbmiliid dáfus mearkkašahtti áššis.
Dásseárvolávdegoddi gieđahallá ášši čálalaččat.
Lávdegoddi galgá buktit dan gieđahallamii boahtán ášši diehtun dasa, gean dat guoská.
Áššeosolaččat vástidit ieža goluin, maid ášši gieđahallan dásseárvolávdegottis dagaha.
Dásseárvoáittardeaddji ja - lávdegotti ášše- ja doaimmahusgirjjit addojit nuvttá.
Dásseárvolávdegotti oktavuohtadieđut
Dásseárvolávdegoddi / dásseárvoossodat, Sosiála- ja dearvvasvuohtaministeriija, PL 33, 00023 Stáhtaráđđi
Vealaheapmi gildojuvvo dásseárvolága lassin earáge sajis Suoma láhkaásaheamis.
Suoma vuođđolágas ásahuvvo, ahte geange ii oaččo vealahit sohkabeali, agi, álgoboahtimuša, giela, oskku, nana jáhku, oaivila, dearvvasvuođa, lámisvuođa dahje eará olmmošlaš siva dihte.
Ovttaveardásašvuođalágas gildojuvvo vealaheapmi agi, etnihkalaš dahje čearddalaš álgoboahtimuša, riikkavulošvuođa, giela, oskku, nana jáhku, oaivila, dearvvasvuođa, lámisvuođa, seksuála orientašuvnna dahje eará olmmošlaš siva vuođul.
Vealahangildosat leat maiddái bálvalusgaskavuođaid guoskevaš lágain.
Rihkuslágas ásahuvvo bargovealaheamis ja vealaheamis earret eará ealáhus- ja virgedoaimmas.
Riikkabeivviid mearrádusa mielde ásahuvvo:
2 § Lága muddehanviidodaga ráddjehusat Dán lága njuolggadusat eai muddehuvvo: 1) evangelalaš-luteralaš kirku, ortodoksalaš kirku eaige eará oskkoldatovttastumiid oskkueallimii gullevaš doaimmaide; iige 2) bearašlahtuid gaskasaš dahje eará priváhtaeallimii gullevaš gaskavuođaide.
Riikkabeivviid doaibmamii, mii laktása riikkabeaiveáirasa ovddasteaddjidoaimma dikšumii, eai muddehuvvo 10 ja 11 §:a, 14 a §:a eaige 17 ja 19 §:a njuolggadusat.
Maiddái dásseválddi presideantta doaibmamii eai muddehuvvo 10 ja 11 §:a njuolgga(17.2.1995/206) dusat.
3 § Bálvalusgaskavuođaid oassebeliid meroštallamat (15.4.2005/232)
Bargiin dárkkuhuvvo dán lágas olmmoš, guhte soahpamušas čatnasa bargat nubbái (bargoaddi) barggu dan jođiheaddjiid ja gohcima vuollásažžan bálkká dahje eará buhtadusa vuostá dahje lea virgegaskavuođas dahje eará bálvalusgaskavuođas man sáhttá ovddibui veardidit, stáhtii, gildii dahje eará almmosservošii (virgeoapmahaš).
Mii dán lágas ásahuvvo bargis, heivehuvvo heivvolaš osiin maiddái bargái, man vuoigatvuohtagaskavuođa sáhttá buohtalastit eará bálvalusgaskavuhtii.
Bargoaddiin dárkkuhuvvo dán lágas 1 momeanttas dárkkuhuvvon bargoaddi ja almmossearvvuš.
Mii dán lágas ásahuvvo bargoaddis, muddehuvvo seammaláhkai bargofámu nuppi bargoaddis láigoheaddji fitnodahkii (geavaheaddjifitnodat) dan geavahettiin bargoaddái gullevaš mearridanválddi bargosoahpamušlága (55/2001) mielde.
Bargoaddi guoski njuolggadusat heivehuvvojit heivvolaš osiin maiddái doaibmaaddái, man vuoigatvuohtagaskavuođa sáhttá buohtalastit eará bálvalusgaskavuhtii.
4 § Virgeoapmahačča geatnegasvuohta ovddidit dásseárvvu (15.4.2005/232)
Virgeoapmahaš galgá buot doaimmainis ovddidit nissoniid ja albmáid gaskasaš dásseárvvu ulbmildiđolaččat ja plánavuložit ja maiddái addit vejolašvuođa ja stáđásmahttit dakkár hálddahus- ja doaibmanvugiid, mainna sihkkarasto nissoniid ja albmáid dásseárvvu ovddideapmi áššiid válmmaštallamis ja mearrádusbargamis.
Erenomážit galgá rievdadit daid diliid, mat estet dásseárvvu ollašuvvama.
Nissoniid ja albmáid gaskasaš dásseárvvu ovddideami galgá váldit vuhtii 1 ja 2 momeanttas dárkkuhuvvon vugiin bálvalusaid oažžumis ja fálaldagas.
Stáhta komiteain, ráđđádallangottiin ja eará seammalágan doaibmaorgánain ja maiddái nu gieldda go gielddaid gaskasaš ovttasdoaibmaorgánain earret gielddastivrraid galget leat nu nissonat go albmát goappátge uhcimustá 40 proseantta, juos ii erenomáš sivain eará čuovo.
Juos almmolaš válddi geavaheaddji doaibmaorgánas dahje virgebáikkis, lágádusas dahje gielda- dahje stáhtaeanetlogu fitnodatsearvvis lea stivrenráđđi, stivra dahje eará luohttámušolbmuin čohkiidan stivren- dahje hálddahusorgána, doaibmaorgánas galget leat ovttaárvosaččat nu nissonat go albmát, juos ii erenomáš sivain eará čuovu.
Virgeoapmahaččat ja buot dat oassebealit, geaid bivdet nammadit evttohasaid dán paragráffas dárkkuhuvvon doaibmaorgánaidda, galget vejolašvuođaid mielde evttohit nu nissona go albmá juohke lahttobáikki vuostá.
5 § Dásseárvvu ollašuhttin skuvlejumis ja oahpahusas (17.2.1995/206)
6 § Bargoaddi geatnegasvuohta ovddidit dásseárvvu (15.4.2005/232)
Juohke bargoaddi galgá bargoeallimis ovddidit sohkabeliid dásseárvvu ulbmildiđolaččat ja plánavuložit.
Juos bargoaddi bargoveaga mearri, mii lea bálvalusgaskavuođas, lea fásta uhcimustá 30 bargi, bargoaddi galgá ollašuhttit dásseárvvu ovddideaddji doaimmaid jahkásaččat ráhkaduvvon, erenomážit bálkáheami ja eará bálvalusgaskavuođa eavttuid guoski dásseárvoplána mielde.
Plána sáhttá laktit bargoveahka- ja skuvlenplánai dahje bargosuodjaleami doaibmanprográmmai.
Dásseárvoplána galgá ráhkadit ovttasbarggus bargoveaga ovddasteaddjiiguin, ja dat galgá sisttisdoallat: 1) čilgehusa bargosaji dásseárvodilis ja dan oassin sirrema nissoniid ja albmáid sajuštuvvamis sierra bargguide ja maiddái kártema nissoniid ja albmáid bargguid juohkášuvvamis, bálkkáin ja bálkáerohusain; 2) álggahuvvot dahje ollašuhttit áigojuvvon dárbbašlaš doaibmabijuid dásseárvvu ovddideami ja bálkáheami guoskevaš dásseárvvu juksama várás; ja 3) árvvoštallama dásseárvoplánai gullan ovddit doaibmabijuid ollašuhttimis ja daid bohtosiin.
Ovdalis 1 momeanttas dárkkuhuvvon jahkásaš guorahallama sajis sáhttá báikkálaččat soahpat, ahte 2 momeantta 1 čuoggás dárkkuhuvvon doaibmabijuid sáhttá bargat uhcimustá oktii golmma jagis.
Oahppolágádus galgá jahkásaččat ovttasbarggus bargoveaga ja stuđeanttaid ovddasteaddjiiguin ráhkadit dásseárvoplána.
Erenomáš fuopmášumi galgá giddet dásseárvvu ollašuvvamii oahppiidválljemis, oahpahusa ordnedettiin ja oahppočađahemiid árvvoštaladettiin ja maiddái doaibmabijuide, maiguin geahččaluvvo heađušteami eastadeapmái ja eretváldimii, mii dáhpáhuvvá seksuálalaš heađušteami ja sohkabeali vuođul.
Dásseárvoplána galgá sisttisdoallat árvvoštallama ovddit dásseárvoplánai gullan doaibmabijuid ollašuhttimis ja daid bohtosiin.
Jahkásaš guorahallama sajis sáhttá oahppolágádusas soahpat, ahte plána ráhkaduvvo uhcimustá oktii golmma jagis.
Dát paragráfa ii muddehuvvo vuođđooahpahuslágas (628/1998) dárkkuhuvvon oahpahusa lágideaddjiide ja skuvllaide.
Eahpenjulges ja njulges vealaheapmi sohkabeali vuođul lea gildojuvvon.
Eahpenjulges vealahemiin dárkkuhuvvo dán lágas: 1) sierra sajádahkii bidjan sohkabeali ektui neutrálan váikkuheaddji njuolggadusa, vuođustusa dahje geavada vuođul, juos meannudeami váikkuhusas olbmot sáhttet duođalaččat gártat heittogut sajádahkii sohkabeali vuođul; dahje 2) sierra sajádahkii bidjan vánhenvuođa dahje bearrašis fuolahangeatnegasvuođa vuođul.
Ovdalis 3 momeantta 1 ja 2 čuoggáin dárkkuhuvvon meannudeami ii goittotge galgga doallat vealaheapmin, juos dainna figgojvvo dohkálaš ulbmilii ja válljejuvvon vuogit gehččojit áššálažžan ja dárbbašlažžan dán ulbmila ektui.
Seksuálalaš heađušteami ja heađušteami sohkabeali vuođul nugo gohččuma dahje rávvaga vealahit sohkabeali vuođul galgá doallat dán lágas dárkkuhuvvon vealaheapmin.
Bargoaddi ii goittotge leat rihkkon 1 momeantta 2―5 čuoggás dárkkuhuvvon vealahangildosa, juos jearaldagas lea 7 §:a 4 momeanttas dárkkuhuvvon dilis ja njuolggadusas dárkkuhuvvon dohkálaš sivas.
Bargoaddi meannudeami galgá doallat dán lágas gildojuvvon vealaheapmin, juos bargi eretcelkojuvvo dahje biddjojuvvo muđui heittogut sajádahkii dan maŋŋá, go son lea doarjalan dán lágas ásahuvvon vuoigatvuođaide dahje geatnegasvuođaide dahje oassálastán sohkabeallevealaheami guoski ášši čilgemii.
Oahppolágádusa ja maiddái eará skuvlejumi ja oahpahusa lágideaddji ovttastumiid meannudeami galgá doallat dán lágas gildojuvvon vealaheapmin, juos olmmoš biddjojuvvo oahppiidválljemis, oahpahusa ordnedettiin, oahppočađahemiid árvvoštallamis dahje oahppolágádusa dahje ovttastumi eará fásta doaimmas sohkabeali vuođul earáid heittogut sajádahkii dahje muđui giehtadallo 7 §:s dárkkuhuvvon vugiin.
Dát paragráfa ii muddehuvvo vuođđooahpahuslágas dárkkuhuvvon oahpahusa lágideaddjiide ja skuvllaide.
8 c § Vealaheapmi intreassaorganisašuvnnain (15.4.2005/232)
Meannudeami galgá doallat dán lágas gildojuvvon vealaheapmin, juos olmmoš biddjojuvvo earáid heittogut sajádahkii sohkabeali vuođul bargomárkanorganisašuvnna dahje eará ámmátlaš ovddugohcinorganisašuvnna doaimmas, lahttun beassamis dahje dan fállan ovdduid attedettiin dahje son muđui giehtadallo 7 §:s dárkkuhuvvon vugiin.
Bargoaddi meannudeami galgá doallat dán lágas gildojuvvon vealaheapmin, juos bargoaddi oaččodettiin dieđu das, ahte bargi lea gártan barggus seksuálalaš dahje sohkabeallái vuođđudeaddji eará heađušteami vuollái, suostá álgimis doaimmaide, mat leat geavaheamis, heađušteami eretváldimii.
9 § Meannudeapmi, man ii galgga doallat vealaheapmin (15.4.2005/232)
Dán lágas dárkkuhuvvon vealaheapmin, mii vuođđuduvvá sohkabeallái, ii galgga doallat: 1) nissoniid erenomáš suodjaleami áhpehisvuođa dahje riegádahttima dihte; 2) vearjogeatnegasvuođa ásaheami dušše albmáide; 3) dušše jogo nissoniid dahje albmáid dohkkeheami eará searvvi go fásta bargomárkanorganisašuvnna lahttun, juos dat vuođđuduvvá searvvi njuolggadusain dihto mearrádussii; juos searvi lea eará ámmátlaš ovddugohcinorganisašuvdna, gáibiduvvo lassin, ahte organisašuvdna figgá dán lága dárkkuhusa ollašuhttimii; iige 4) gaskaboddosaš, plánii vuođđudeaddji sierradoaimmaid duođalaš dásseárvvu ovddideapmin, mainna geahččaluvvo dán lága dárkkuhusa ollašuhttimii.
Juos gii nu, guhte geahččá leat gártan dán lágas dárkkuhuvvon vealaheami vuollái, dán lágas dárkkuhuvvon ášši gieđahaladettiin duopmostuolus dahje doaibmaválddálaš virgeoapmahaččas ovdanbuktá duohtaáššiid, maid vuođul sáhttá eahpidit, ahte jearaldalagas lea vealaheapmi sohkabeali vuođul, vástideaddji galgá čájehit, ahte sohkabeliid gaskasaš dásseárvu ii leat loavkiduvvon, muhto ahte meannudeapmi lea boahtán man nu eará, dohkálaš áššis go sohkabealis.
Njuolggadus ii muddehuvvo rihkusášši gieđahallamis.
10 § Bargoaddi geatnegasvuohta addit čilgehusa meannudeamis (15.4.2005/232)
Bargoaddi galgá bivdagis farggamusat addit čálalaš čilgehusa meannudeamis dasa, guhte geahččá leat boahtán vealahuvvot 8 § 1 momeantta 1 čuoggás dárkkuhuvvon vugiin.
Čilgehusas galget ovdanboahtit bargoaddi čuvvon válljenvuođustusat, válljejuvvon olbmo skuvlejupmi, bargo- ja eará hárjánupmi sihke eará ánssut ja áššit, maid sáhttá geahččat leat váikkuhan čielgasit válljemii.
Bargoaddi galgá seammaláhkai farggamusat addit čálalaš čilgehusa meannudeami vuođustusain bargoohccái dahje bargái, guhte geahččá leat gártan 8 §:a 1 momeantta 2 čuoggás dárkkuhuvvon vealaheami vuollái.
Bargoaddi galgá addit čilgehusa bargái dán bálkáheami vuođustusain ja bargi guoski eará vealtameahttun dieđuid, maid vuođul sáhttá árvvoštallat, leago 8 §:a 1 momeantta 2 dahje 3 čuoggás dárkkuhuvvon bálkávealaheami gielddus čuvvojuvvon.
Bargoeaktosoahpamuša vuođul válljejuvvon luohttámušolbmos ja bargosoahpamušlága 13 kapihttala 3 §:s dárkkuhuvvon luohttámušáirasis dahje dan mielde go áššáigullevaš bargosajis lea sohppojuvvon, bargiid eará ovddasteaddjis, lea iehčanas vuoigatvuohta oažžut bálkká ja bargoeavttuid guoski dieđuid ovttaskas bargis su miehtamiin dahje bargiidjoavkkus, dahje nugo suorggi guoskevaš bargoeaktosoahpamušas lea sohppojuvvon, dallego lea sivva eahpidit bálkávealaheami sohkabeali vuođul.
Juos dieđut gusket ovttaskas olbmo bálkáheami, áššeosolažžii galgá almmuhit, ahte dieđut leat addojuvvon.
Luohttámušolmmoš, luohttámušáirras dahje bargiid eará ovddasteaddji ii oaččo addit earáide bálkká ja bargoeavttuid guoskevaš dieđuid.
10 a § Oahppolágádusa geatnegasvuohta addit čilgehusa meannudeamis (15.4.2005/232)
Oahppolágádus ja maiddái skuvlejumi ja oahpahusa ordnejeaddji eará ovttastupmi galgá bivdagis farggamusat addit čálalaš čilgehusa meannudeamis stuđentii, guhte geahččá leat boahtán vealahuvvot 8 b §:s máinnašuvvon vugiin.
Dat, guhte lea rihkkon 8 dahje 8 a―8 d §:s dárkkuhuvvon vealaheami gildosa, lea geatnegas máksit loavkiduvvon olbmui buhtadusa.
Buhtadussan galgá máksit uhcimustá 3 000 euro.
Barguiváldinoktavuođas buhtadussan galgá máksit eanemustá 15 000 euro.
Buhtadusa mearridettiin galgá váldit vuhtii vealaheami iešvuođa ja viidodaga ja maiddái dan bisttu sihke seamma dagus eará lága vuođul mearriduvvon ekonomalaš čuovvumuša, mii lea dubmejuvvon dahje máksit mearriduvvon olbmui guoskan loavkideamis.
Buhtadusa sáhttá vuolidit ovdalis ásahuvvon uhcimusmearis dahje geatnegasvuođa máksit buhtadusa ollásit eretváldit, juos dat vihkkehallo govttolažžan váldimiin vuhtii rihkkon olbmo ekonomalaš sajádaga ja figgamušaid eastit dahje eretváldit meannudeami váikkuhusaid ja eará diliid.
Buhtadusa eanemusmeari badjel oažžu mannat, go dat vealaheami lossatvuođa ja eará dili vuhtii váldimiin lea vuođustallon.
Buhtadusa máksin ii eastte loavkiduvvon olbmo gáibideamis lassin buhtadusa ekonomalaš vahágis vahátbuhtaduslága (412/1974) dahje eará lága mielde.
Buhtadusa galgá gáibidit váidagiin, man galgá bidjat gieđahallamii dan báikegotti duopmostuolus, gos bargoaddis, oahppolágádusas dahje intreassaorganisašuvnnas lea ruoktobáiki.
Váidaga buhtadusa máksimis galgá čuoččáldahttit guovtte jagi siste vealaheami gildosa rihkkumis.
Barguiváldinoktavuođain váidaga galgá goittotge čuoččáldahttit jagi siste vealaheami gildosa rihkkumis.
Go váidda buhtadusa máksimis vealaheami vuođul lea biddjon álgui ja máŋgasiin lea vuoigatvuohta gáibidit buhtadusa seamma dagu dahje suostama vuođul, galgá buot buhttengáibádusaid, daid osiin go dat lea vejolaš, gieđahallat seamma riektegeavvamis.
Bargo- dahje skuvlensaji ii oaččo almmuhit dušše jogo nissoniidda dahje albmáide ohcanláhkai, juos ii dasa leat barggu dahje doaimma iešvuođas boahtán lossa ja dohkálaš sivva dahje dat ii vuođđuduva 9 §:a 2 momeantta 4 čuoggás dárkkuhuvvon plána ollašuhttimii.
14 a § Ráŋggáštusnjuolggadusat (21.4.1995/691)
Ráŋggáštus vealaheamis bargoeallimis ásahuvvo rihkuslága 47 kapihttala 3 §:s.
Ráŋggáštus 10 §:a 4 momeanttas ásahuvvon suollemassan doallangeatnegasvuođa rihkkumis dubmejuvvo rihkuslága 38 kapihttala 2 §:a 2 momeantta mielde, juos dahku ii leat ráŋggáštahtti rihkuslága 40 kapihttala 5 §:a mielde dahje das eará sajis go rihkuslága 38 kapihttala 1 §:s ásahuvvo garrasut ráŋggáštus.
Guhte rihkku 14 §:a gildosa skuvlensaji ohcanláhkai almmuhettiin, galgá dubme almmuheamis sáhkkui.
Virggálaš sivaheaddji oažžu čuoččáldahttit ášši vealaheaddji almmuheamis dušše dásseárvoáittardeaddji almmuhusa vuođul. juvvot vealaheaddji
15 § Cealkámuša bivdin dásseárvolávdegottis (15.4.2005/232)
Duopmostuollu sáhttá bivdit dásseárvolávdegotti cealkámuša 7, 8, 8 a―8 d ja 14 §:a muddeheamis lága ulbmiliid dáfus mearkkašahtti áššis.
Dásseárvoáittardeaddji ja dásseárvolávdegoddi bearráigehččet dán lága čuovvuma nu priváhta doaimmas go almmolaš hálddahus- ja fitnodatdoaimmas nugo das maŋŋelebbos dán lágas ja maiddái sierra ásahuvvo.
17 § Dieđuid addin dásseárvovirgeoapmahaččaide (15.4.2005/232)
Bargi, guhte eahpida bálkávealaheami, bivdagis 10 §:a 4 momeanttas dárkkuhuvvon bargi ovddasteaddjis lea vuoigatvuohta oažžut bálkká ja bargoeavttuid guoskevaš dieđuid ovttaskas bargi birra dásseárvoáittardeaddjis dalle, go eahpádussii lea vuođustallon sivva.
Dásseárvoáittardeaddji galgá doaimmahit dieđuid ovddasteaddjái farggamusat, goittotge guovtte mánotbaji siste bivdaga vuostáiváldimis.
Juos dásseárvoáittardeaddji biehttala addimis gáibiduvvon dieđuid, bargi ovddasteaddji sáhttá doalvut ášši dásseárvolávdegotti gieđahallamii.
Dásseárvoáittardeaddjis lea vuoigatvuohta bargat dárbbašlaš dárkkistusa bargosajis, oahppolágádusas dahje intreassaorganisašuvnnas, juos lea sivva eahpidit, ahte lea meannuduvvon dán lága vuostásaččat dahje ahte dán lágas ásahuvvon dásseárvogeatnegasvuođat eai muđui leat čuvvojuvvon.
Dárkkistusa galgá bargat nu, ahte das eai boađe dušši hehttehusat dahje golut.
19 § Rávvagiid ja neavvuid addin (15.4.2005/232)
Go fuopmáša, ahte dán lágas ásahuvvon geatnegasvuođat eai čuvvojuvvo dahje ahte lága njuolggadusat muđui rihkkojuvvojit, dásseárvoáittardeaddji galgá rávvagiin ja neavvuin figgat dasa, ahte lágavuostásaš meannudeapmi ii jotkojuvvo dahje dahkko ođđasit.
Go fuopmáša, ahte bargoaddi dahje oahppolágádus 2 momeanttas dárkkuhuvvon rávvagiin ja neavvuin fuolakeahttá suostá 6 a dahje 6 b §:in ásahuvvon geatnegasvuođa ráhkadit dásseárvoplána, dásseárvoáittardeaddji sáhttá bidjat govttolaš mearreáiggi, man siste geatnegasvuođa galgá deavdit.
20 § Ášši doalvun dásseárvolávdegotti gieđahallamii (15.4.2005/232)
Dásseárvoáittardeaddji dahje bargomárkaniid guovddášorganisašuvdna sáhttá buktit 7, 8, 8 a―8 d ja 14 §:a njuolggadusaid vuostásaš meannudeami guoski ášši dásseárvolávdegotti gieđahallamii 21 §:s dárkkuhuvvon meannudeami várás.
Dásseárvoáittardeaddji sáhttá buktit 6 a ja 6 b §:a vuostásaš meannudeami guoski ášši dásseárvolávdegotti gieđahallamii 21 §:a 4 momeanttas dárkkuhuvvon gieđahallama várás.
Lávdegotti gieđahallamii ii goittotge sáhte buktit ášši, mii guoská riikkabeivviid dahje dan doaibmaorgána, dásseválddi presideantta, stáhtaráđi, ministeriija, stáhtaráđi kansliija, riikkabeivviid vuoigatvuođaáššeolbmo, stáhtaráđi vuoigatvuođakanslera, alimus rievtti dahje alimus hálddahusrievtti doaimma.
Ášši gieđahallamis dásseárvolávdegottis ásahuvvo dásseárvoáittardeaddjis ja dásseárvolávdegottis addojuvvon lágas (610/1986).
Dásseárvolávdegoddi sáhttá gieldit dan, guhte lea meannudan 7, 8, 8 a―8 d dahje 14 §:a njuolggadusaid vuostásaččat, joatkimis dahje ođđasit dahkamis meannudeami, dárbbu mielde sáhku áitagiin.
Sáhku áitaga sáhttá bidjat dasa, gean gielddus guoská, dahje dán ovddasteaddjái dahje guktuide.
Gildosa ásahettiin, lea vejolaš seamma háve mearridit, ahte gildosa galgá čuovvut easkka mearrádusas namuhuvvon áiggi rájes, juos lea dárbbašlaš, ahte geatnegahtton olbmui várrejuvvo govttolaš áigi diliid dahje meannudeami rievdadeapmin, mat leat gildosa vuođustussan.
Dásseárvoáittardeaddji evttohusas dásseárvolávdegoddi sáhttá, dárbbu mielde sáhku áitagiin, geatnegahttit bargoaddi dahje oahppolágádusa, guhte lea suostan 6 a dahje 6 b §:s dárkkuhuvvon geatnegasvuođa, mearreáiggis ráhkadit dásseárvoplána.
21 a § Dásseárvoáittardeaddji vuoigatvuohta ásahit áittasáhku (15.4.2005/232)
Áittasáhkkui heivehuvvo muđui, mii áittasáhkkolágas (1113/1990) ásahuvvo.
Dásseárvolávdegotti mearrádussii ohccojuvvo nuppástus váidimiin hálddahusriektái.
Nuppástusohcamis lea fámus, mii hálddahuslágageavahanlágas (586/1996) ásahuvvo.
Dásseárvolávdegotti 21 §:a vuođul bargan gielddus- ja geatnegasvuođamearrádusa galgá dalán čuovvut, vaikke dat ii leat ožžon lágafámu, juos ii lávdegoddi dahje hálddahusriekti nuppeláhkai mearrit.
Ovdalis 11 §:a 2 momeanttas máinnašuvvon euromeriid galgá stáhtaráđi ásahusain dárkkistit golmmajagibajiid mielde nu ahte vástidit ruhtaárvvu nuppástusa.
Dárkilut njuolggadusat dán lága ollašuhttimis addojit dárbbu mielde ásahusain.
25 § Fápmuiboahtin ja sirddanjuolggadusat (6.5.1988/406)
Dát láhka boahtá fápmui ođđajagemánu 1 beaivve 1987.
Dán lága njuolggadusat eai muddehuvvo, juos dat leat ruossalágaid ovdal dán lága fápmuiboahtima bargon bargoeakto-, virgeeakto- dahje doaibmaeaktosoahpamušain.
ruovttuguovllu olggobealdeSámeoahpahus
Sámás: Seija Järviluoma ja Ulla Aikio-Puoskari.
Giitit stuđeanta Kaisa Tapiola veahki ovddas tabeallaid ja govaid ráhkadeamis ja giellajorgaleaddji Irma Laiti ja Anja Vest giela dárkkisteami ovddas.
Almmuhuvvon vuos máŋggusin Helssegis 13.11.2008 Veahádatáittardeaddji, Mánáidáittardeaddji ja Sámedikki ordnen ŠSámegiella ja sámeoahpahus 2000-logu SuomasŠ-nammasaš semináras.
Sámiid mearri ruovttuguovllu olggobealde 3.
Sámeoahpahusa vejolašvuođat, mat leat fámus – láhkaásaheapmi ja eiseváldemearrádusat 4.
Sámegiela oahpahus sámiid ruovttuguovllu olggobealde 1987–2008 5.
Sámeoahpahusa ollisvuohta 6.
Bargojoavkku geavatlaš doaimmat ja Sámi virtuálaskuvla - prošeakta 7.
Mearreruđat, mat leat čujuhuvvon sámegielat oahppamateriála gárvvisteami várás stáhta bušeahtas jagiin 1991–2008 3.
Oahppit, geat leat ožžon sámegiela oahpahusa sierra báikegottiin jagiin 1989–2008 4.
Oahpahusráđđehusa 16.1.2004 dohkkehan oahppoplána vuođustusaid čuovvu duođaštus sisafárrejeaddjiid eatnigiela (sámegiela) oahpahussii oassálastimis 5.
Sámegiela oahpahus sámiid ruovttu guovllu olggobealde lea šaddan stuorra váttisvuohtan 1990 logu rájes. Máŋggat ruovttuguovllu olggobealde orru dahje dohko fárren sámi vánhemat leat bivdán sámedikkis veahki čoavdin dihtii váttisvuođaid.
Vánhemat leat fuolastuvvan mánáideaset sámegiela máhtus, boahttevuođas, oktavuođain sámi servodahkii ja maiddái sin sámi identitehtas.
Bargo joavku mearri dii dálán go bargagođii álggahit konkrehtalaš geahčča laddan doaimmaid ovddidan dihtii oahpahusa. Dat bargagođii lagaš ovttasbarggus Sámi oahpa hus guovddáža (Saamelaisalueen koulutuskeskus) Sámi virtuála skuvla prošeavttain. Sámedikkis eai goittotge lean resurssat oah
Sámiid ruovttuguvlui gullet Eanodaga, Anára ja Ohcejoga gielddat ollislaččat ja Soađegili
Davvisámegiella lea stuorámus dáin gielain ja dan sadji oahpahusas lea nannosut go eará sámegielaid.
Buot golbma sámegiela gullet álbmogiidgaskasaš standardi se remiid mielde máilmmi áitatvuloš gielaid jovkui (omd. www.unesco.org Š ja nuortalaš gielat gullet duođalaččat áitojuvvon gielaide (
Ohcejoga gieldda olmmošlohku lea njiedjan logi jagis (1996–2006) 1555:s 1366 rádjái, Eanodaga gieldda 2378:s 1991 rádjái, Anára gieldda 7783:s 6989 rádjái ja Soađegili gieldda 10563:s 9085
1–3/011/2004; Logahaga oahppoplána vuođustusat 2003 – Nuoraide oaivvilduvvon logahatoahpahusa oahppoplána vuođustusat, Oahpahusráđđehusa mearrádus 33/011/2003.
629/1998, Láhka ámmátlaš skuvlejumis (Laki ammatillisesta koulutuksesta) SSK 630/1998.
Oahpahusministeriija mearrádus 248/1995, ođasmahtton 179/428/1999 ja 132/428/2004.
Oahppit, geat leat ožžon oahpahusa sámegielas dahje / ja sámegillii vuođđooahpahusas ja logahagas 1990- ja 2000-loguin / olles riika.
Oahpahusráđđehusa dieđáhusa mielde Šsisafárrejeaddjiid iežaset eatnigiela, sámegiela, ja
14 romána giela oahpahusa Š sierra stáhtadoarjaga rehkenastojuvvon goast tá dussan oahpahusdiimmu guovdu atnojuvvo 22 e. Oahpahusministtar Antti Kalliomäki almmuhan dieđu mielde ruovttuguovllu olggo bealde addojuvvon sámegiela oahpahusa várás mieđihuvvui stáhtadoarjja jagi 2005 oktiibuot 3.943 euro.
Sisafárrejeaddjiid eatnigiela oahpaheaddji bargun lea oahpahit dakkár oahppiide, geain lea sisafárrejeaddji duogáš, sin eatnigiela dahje ruovttus hállojuvvon giela.
oahppiid beroštuvvat iežaset eatnigielas, geavahit ja ovddidit eatnigiela dáidduideaset sihke árvvus atnit iežaset duogáža ja kultuvrra.
Listtus leat čuovvovaš sisafárrejeaddjiid eatnigielat: albania, arabia, eŋgelasgiella, espánja, heprea, itália, jáhpan, kiinná, kurdi, pashtu, persia,
punjabi, románia, sámegiella, duiska, somála, thai, vietnam, esttegiella ja ruoššagiella.
Maila Vaarala ja ÁnneSire Länsman čakčat 2008.
Materiálat, maid sámedikki juohká nuvttá, eai heiven virtuálaoahpahusa buot oahppiide.
• skuvllat eai lean dáhtolaččat váldit oasi oahpahusa goluide, mat šadde oahppamateriálain ja unna teknihkalaš veahkkeneavvuid (headset) skáhppomis. Skuvllain gehččojuvvui, ahte golut gulle oahpahusa ordnejeaddjái, dán dilis Anára girkosiidda vuođđoskuvlii. Stuorát golut šadde liseansamávssuin.
nuvttá. Sámi oahpahusguovddáš ráđđádalai ruhtadeamis eiseválddiiguin máŋgii.
Anára gielda geavahii goluide virtuálaoahpahusa ovddideapmái ožžon stáhtadoarjaga;
• maiddái virtuálaoahpahusa bearráigeahču ordnen ja lohkanortnega oktii heiveheapmi dagahii váttisvuođaid sihke oahpahusa oažžu ja dan addi skuvllas, erenoamážit juos seammá fierbmeoahpahusjoavkkus ledje oahppit máŋgga skuvllas;
Materiálat, maid sámedikki juohká nuvttá, eai heiven virtuálaoahpahusa buot oahppiide.
Skuvllat galge oastit materiála, man priváhta girjegoasttideaddji Girjegiisá Os lei buvttadan.
Davviriikkalaš ovttasbarguTerminologiijaovttasbargu
Čielggadeamit / Raporttat / ÁvžžuhusatStatistihkat
Diehtojuohkin- oktavuođatolggobeallái
Raporterenja ráđđádallan
Skuvlenpolitihkalaš váikkuheapmiGuovllulaš ovttasbargu, gielddaid doarjja ja veahkki
Sámenuoraid dáiddadáhpáhus
